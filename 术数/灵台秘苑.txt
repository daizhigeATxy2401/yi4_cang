　　钦定四库全书　　　　　子部七
　　灵台秘苑　　　　　　　术数类二【占之属】提要
　　【臣】等谨案灵台秘苑十五卷北周太史中大夫新野庾季才原撰而宋人所重修也季才之书见于隋志者一百十五卷周书本传又作一百十卷此为北宋时奉敕删订之本只存十五卷目録后题编修官司天监丞管勾测騐浑仪刻漏于大吉司天中官正权判司天监丁洵同看详官奉议郎轻车都尉欧阳发看详官翰林学士承议郎知制诰权判尚书吏部判集贤院提举司天监公事上骑都尉王安礼诸臣衔名案发字伯和修之长子史称其天文地理靡不悉究官至殿中丞而不言其尝为此书安礼字和甫安石之弟其为翰林学士在元丰初乃未改官制以前故太史局犹称司天监宋史艺文志有安礼所撰天文书十六卷殆以其研究是事故俾司看详欤钱曽读书敏求记载有是书之目称其考核精确非聊尔成书者朱尊跋则谓季才完书必多奥义诸人芟削仅摘十一若作酒醴去其浆而糟醨在矣今观所辑首以步天歌及图次释星騐次分野土圭次风雷云气之占次取日月五星三垣列宿逐次详注大抵颇涉占騐之説不尽可又笃信分野次舎以州郡强为分析亦失之穿凿附防然其所条列首尾详贯亦尚能成一家之言宋世司天台所修各书如乾象新书大宋天文书天经星史等类见于文献通考者今俱佚弗传惟苏颂仪象法要与此本仅存一则详浑仪测騐之制一则志日官占之方虽禨祥小术不足言观文察变之道顾隋志所载天象诸书今无一存此书既据季才所撰为蓝本则周以前之古帙尚借以畧见大凡存为考证之资亦无不可也乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀










　　钦定四库全书
　　灵台秘苑卷一　　　北周　庾季才　原撰
　　宋　王安礼等　重修
　　步天歌星图












<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>
<子部,术数类,占候之属,灵台秘苑,卷一>








　　紫微垣
　　中元北极紫微宫北极五星在其中大帝之座第二珠第三之星庶子居第一号曰为太子四为后宫五天枢左右四星是四辅天一太一当门户左枢右枢夹南门两面营卫一十五上宰少尉两相对少宰上辅次少辅上卫少卫次上丞后门东边大赞府门东唤作一少丞以次却向前门数隂徳门里两黄聚尚书以次其位五女史柱史各一户御女四星五天柱大理两黄隂徳边勾陈尾指北极颠勾陈六星六甲前天皇独在勾陈里五帝内座后门是华葢并杠十六星杠作柄象华盖形盖上连连九个星名曰传舍如连丁垣外左右各六珠右是内阶左天厨阶前八星名八谷厨下五个天棓宿天床六星左枢右内厨两星右枢对文昌斗上半月形稀疎分明六个星文昌之下曰三师太尊只向三公明天牢六星太尊边太阳之守四势前一个宰相太阳侧更有三公相西偏即是戈一星圎天理四星斗里暗辅星近着开阳淡北斗之宿七星明第一主帝名枢精第二第三旋玑星第四名权第五衡开阳摇光六七名摇光左三天抢红













　　太微垣
　　上元天庭太微宫昭昭列象布苍穹端门只是门之中左右执法门西东门左皂衣一谒者以次即是乌三公三黑九卿公背旁五黑诸侯卿后行四个门西主轩屛五帝内座于中正幸臣太子并从官乌列帝后从东定将虎贲居左右常陈郎位居其后常陈七星不相误郎位陈东一十五两面宫垣十星布左右执法是其数宫外明堂布政宫三个灵台候云雨少微四星西南隅长垣双双微西居北门西外接三台与垣相对无兵灾























　　天市垣
　　下元一宫名天市两扇垣墙二十二当门六个黑市楼门左两星是车肆两个宗正四宗人宗星一双亦依次帛度两星屠肆前侯星还在帝座边帝座一星常光明四个微宦者星以次两星名列肆斗斛帝前依其次斗是五星斛是四垣北九个贯索星索口横着七公成天纪恰似七公形数着分明多两星纪北三星名女牀此座还依织女旁三元之象无相侵二十八宿随其隂水火土木并与金以次别有五行吟
　　占例
　　动者光体摇动　芒者光耀生锋芒刺　角者头角长大芒　喜者光色润泽　怒者光芒威大大润泽　疏者相离失其常体　就聚者相近而聚　存者守常得正　大者大于本体　吉星则吉凶星则凶　小者小于本体　吉星则凶凶星则吉　亡者失其所在　出者未当去而去　入者不应来而来又曰同形为入二星相近其殃大相逺无伤七寸以内必之矣若其常行初至其分一曰同体共色为入过其座位离其宿分为出　舍者二星相近同处一宿　合者芒角相及而同光　离者虽同宿共度而南北乖隔光不相及　徙者虽同在宿分不相停待又以相近为就聚相离为离徙盈者超舍大进过其所常　缩者退舍大迟不及其
　　常　舍者经其宿度而行舍其宿而行迟　宿者经其舎而过往去不迟也　居者福徳之星在其宿位光色润泽而迟　留者住而不移　中者东西相当中过无犯　厯者以次相及而过　贯者经其中过　刺者在旁过光芒刺之　磨者傍过而相切　逼者旁过逼迫而有间　掩者蔽而灭之　鬭者二体往返而复合同二星同处不辨其形　环者星行绕之　绕者绕星而过凌者直往及其体　勾者一往一返如钩　已者往
　　返重复再勾如己　犯者在隂在阳相近七寸光相接犯与合同类犯则为殃大　乗者自上而下　鬬者离而合合而离或相凌　触者两体俱动而直来　抵者一动一静直相至　侵者越理而进以大迫小自上而下　薄者两体相着　居之不去曰守一曰相近也边侵掩而不见其体曰食亦曰袭
　　以上乃五星妖客彗孛通用
　　迟者不及常度　疾者过之　逆者当东反西　循者依常度与数同　顺者向东也　逆者西行也　防者一逆一顺同临一宿　又云光耀相逮　聚者自三星以上　从者迟疾次第相及于一处
　　以上乃五星之专用也
　　月中见星为星食月　月掩星而不见为月食星相近盛明为同光　自下而侵食之为啮
　　以上乃五星太隂之变异也










　　灵台秘苑卷一
　　钦定四库全书
　　灵台秘苑卷二　　　北周　庾季才　原撰
　　宋　王安礼等　重修
　　星总
　　中宫紫微北极五星其末曰纽星天之枢所谓北辰者也古者以为三光列象随天而转而纽星不移自梁祖景烁以仪侧定不动处犹在纽星之末一度余今曰去极者距不动处也以东一星曰太子二星赤明曰帝太乙之座也三曰庶子主五行又主后宫之属四曰后辅所以出度授政而佐万几也　北六星曰钩陈正妃大帝之所居又为大司马防军又为三公三师勾陈口中一星曰天星大帝主御羣灵执万神圗所谓耀魄寳是也　上十六星华盖其七曰盖其九曰杠所以覆蔽大帝之座　上九星曰传舍近河宾客之馆亦为驿亭前六星曰阁道逰幸别宫之路从紫宫至河其神所
　　乗亦所以捍难灭咎又曰王良旗亦曰紫宫旗所以旌蔽帝座也盖下五星曰五帝座集议之所宸扆之居杠东六星曰六甲所以出入省察布政教而敬授民时分隂阳而纪节候　陈东四星曰女御又妻之象也座东南五星曰天柱象纬也太子东五星曰尚书主诏谋出纳故有尚书之象太子南二星曰隂徳主施惠赈济又东南二星曰天理刑狱之官　近尚书一星曰柱下史　以北一星曰女史主记禁传漏妇人之微者汉之侍史也　其外十五星垣墙也一曰天营一曰旗星又曰长垣东八西七东西布列环卫之臣主出命度中间南向如门者阊阖也东蕃近门一星曰左骖枢次上宰少宰次上弼少弼次上卫次少卫又少丞其门西近一星曰右骖枢次少尉次上辅少辅次上卫少卫次上丞南门六星曰天床解息休之寝舍也门外右枢西一星曰天乙大帝之臣也承天运化治十二将司战鬭之吉凶　以西一星曰太乙天帝之神主承天运化使十六神知风雨水旱兵革饥馑疾疫灾害　少尉南二星曰内厨主宫中饮膳之事　少辅东北六星曰天厨主盛馔　近少尉九星如钩星主舆辇车饰　天厨东南七星曰扶筐盛桑之器为后妃桑蚕之事　北斗并辅八星在太微北七政之枢机隂阳之元本运乎天中临制四方故有常辇车之象建四时均五行为号令之主故有人君之象一至四为魁曰旋玑五至七为柄曰玉衡初一天枢正星阳徳天子之象天主日为秦次天旋法星隂刑女主之象主月为楚次天机金星为人主祸害主火为梁次天权曰伐无道主水为呉次玉衡杀星为文昌为中央音助四旁杀有罪主土为赵次闿阳危星为律主天仓五谷主土为燕次摇光部星亦曰应星为吕辅星附于闿阳佐斗以成功有成相之象主齐魁中四星曰天理贵人之牢执法之官　魁上三星曰三师三公太师等象主宣政化而和隂阳　魁前六星曰文昌主集计天下事务天之六府也近阶一星曰上将大将军建威武次曰尚书正左右次曰贵相太常卿理文绪次曰司禄司中司赏功进士次曰司命司怪太史主灭咎次曰司空大理佐寳北六星曰内阶大帝升降之阶　传舍西北八星曰八谷一稻二黍三大麦四小麦五大荳六小荳也七粟八麻以候岁之丰歉　近王良一星曰策主执御防天子仆也　天牢六星在旋西防愆禁贵人之牢也魁西南一星曰势内侍之官助宣王命　斗南一星曰天相乃宰相之象　次西一星太阳守大丞相之象主戒不虞设武备也　杓南三星曰三公太尉司空司徒象也奉宣徳化燮理隂阳佐枢机也　杓东三星曰天枪在紫宫又天之武备所以御难也　次东五星曰天棓天子先驱也主忿争刑罚藏兵御难非常也其外布为列舍
　　右紫微垣
　　十星曰太微在翼北天子之庭五帝座十二诸侯之府主于衡衡平也又为天庭理法辞监计授徳列宿受符诸神考节舒情稽疑也其外蕃九卿也东西蕃各五星南蕃中三门曰端门东曰左执法廷尉之象西曰右执法御史大夫之象执法所以刺举凶奸也左执法门东曰左掖门右执法西曰右掖门东蕃东近执法曰上相其北东太隂门也次曰次相中华东门次曰次将其北东太阳门也次曰上将所谓四辅也西蕃近右执法曰上将其北西太隂门也次曰次将其北中华西门次曰次相其北西太阳门也次曰上相四辅也内屏四星在右执法旁在端门内所以拥蔽内帝庭主刺举也　五帝座五星中曰黄帝含枢纽东曰苍帝灵威仰南曰赤帝赤熛怒西曰白帝白招炬北曰黑帝叶光纪　北一星曰太子帝储也　一曰幸臣见亲爱之臣侍太子也一曰从官侍臣也　中一星曰谒者主赞宾客释疑
　　惑　次三公三星内附朝防之所居也为辅弼之臣东三星曰九卿内佐天子而治万事其在官九寺卿又五星曰五诸侯内侍天子之国主刺奸邪　郎位十五星在帝座东北守卫之司依乌郎府也汉光禄三省是其职也　又东北七星曰常陈宿卫虎贲之士所以设强毅也　东北一星曰郎将所以为武备主宿卫之官　西上一星曰虎贲侍卫之武士也【自太防至此元本在平星之下】三台六星在轩辕上两两而居起文昌抵太微一曰
　　天柱三公之位主开徳宣符也近文昌二星曰上台为司命主夀次二星曰中台为司中主宗室东二星曰下台为司禄主兵所以昭德塞违也三台为天阶又曰太乙蹑以下上阶上星天子下星女后中阶上星公侯下星卿大夫下阶上星为士下星为庶人所以和隂阳而理万物也　中台北一星曰大中尊贵戚也【三台大尊元本在东瓯下】　翼北三星曰明堂布政之宫西北三星曰灵台观台也专察妖祥【二星元本右翼下】左角少东四星曰长垣主边戍城邑　次北四星曰少微为处士又为大夫亦女后之象及太史博士之官一曰主卫掖门第一星处士第二星议士次博士次大夫【长垣元本在少防酒旗下】
　　右太微垣
　　天市垣东西各十一星西列于氐东入于斗在房心东北国市也民象交易之所东垣南第一星宋南海燕东海徐呉越齐中山九河赵魏西南第一星曰韩楚梁巴蜀秦周郑晋河间河中　垣南门近东六星曰市楼也市有也主市卖交易律令制度市楼西二星曰车肆百货贸易之肆帝座一星在天市中北天之庭也神农之所居　帝座西南四星曰宦者侍主之近臣也帝座东南一星曰候星辅弼之臣也主伺隂阳　又东南二星曰宗正司宗室之官也　其正东四星曰宗人主录亲疎享祭祀　其北二星曰宗星主宗支逺近也北二星曰帛度主度量买卖贸易　西四星曰斛主度量分铢之数　北五星曰斗主斗量也　斛西二星曰列肆主货金玉璇玑　天纪九星在天市上主理寃诉为万物之纪纲九卿之象　上三星曰女床御女侍从也【天纪女床元本在下】梗河东九星曰贯索一曰连营一曰天牢贱人牢也横列七星曰七公主议政化以见善恶三公之象【贯索七公元在西咸下】
　　右天市垣
　　角二星左为天田右为天津主刑理其南为太阳道右为天门为将主兵其北为太隂道为天阙其内为天庭七曜之所行黄道经其中盖天之三门犹房之四表也日月之行黄道黄道所经为天阙或曰天阶三光之庭房与东井天街天闗南北河其说畧同然黄道岁久迁变占天者当察其所在而详审焉角为寿星苍龙角也主造化飞龙之所星明盛布东方苍龙角亢也其间二星名曰平道主除道路平道路之官也
　　西一星曰进贤主卿相举贤能　右角北二星曰天田畿内之田亦为籍田主疆界　天田北三星曰右摄提【说见亢宿】又北三星曰周鼎主流亡国之神器也秦无道周鼎沦于泗水其精应于上　左角南二星曰天门朝聘待士之所又南二星曰平星主执法平刑以兴狱　阳门二星【说见亢宿下】　南二十九星曰库楼藏兵之府也弯曲者为库西南四星方斜者为楼其十五星三者相聚柱也中四小星衡也又中大者陈兵　南二星曰南门天子之外门主守兵禁　亢四星总理天下卿大夫之法治犹尚书又主病又为疏广　六星亢池【説见氐宿下】上一星大角在摄提间为天之纪纲栋梁天王座也天田北三星曰右摄提主建时节问禨祥左亦如之【摄提元在天田下】　两摄提各三星夹大角直斗柄之南　上三星曰帝席北三星曰梗河又西北一星曰招摇北一星曰天戈【并说见氐宿下】　亢南七星曰折威主斩杀以断军狱其南二星曰顿顽主考察囚情治狱官也　阳门二
　　星主执兵器以戍边【阳门元在平星下】　氐四星休解之所后妃之府也前二星曰适后二星曰妾又为天根主宫室正妃　东北二星曰天乳主饴馈之事　六星亢池主舟济渡【亢池元在亢宿下】上三星曰帝席宴乐献酧之所　北三星曰梗河一名天锋亦名天楯主矛锋以备不虞亦主冦兵乂为防事　又西北一星曰招摇主矛盾及冦兵　北一星曰天戈主匈奴【以上元并在亢宿下】　氐南三星曰阵车主兵革之事　又南二十七星曰骑官　南三星曰车骑主部列行阵车骑之事　房四星为眀堂布政之宫亦四辅也上将次次将次次相所以理隂阳正教化南二星君位北二星夫人位又为四表中间黄道所以行为天衢又为天阙南间曰阳环其南曰太阳北间曰隂环其北曰太隂亦曰天廐又为天驷亦曰天马主车驾南一星曰左骖次左股次右股次右骖主开闭蓄藏之所　房北星东南二小星曰钩钤附于房天之管钥主开闭蓄蔵辅弼之象　以东北一星曰键闭主管钥开闭之事　北四星曰西咸以防淫泆房之户也梗河东九星曰贯索横列七星曰七公【贯索七公并说见天市垣】道前一星曰日所以昭明令徳太阳之精也　其西南二星曰天辐主銮驾乘舆之事　房下二星曰从官主医巫病疾祷祝之事　其南十二星曰积卒【说见心宿下】心北四星曰东咸占如西咸　又北二星曰罚主罚之事　心三星天王之正位为大辰主赏罚中央曰眀堂天子也前星曰太子后星曰庶子　东咸罚【说见房宿下】从宿南十二星曰积卒扫除不祥军卒卫士之象【此元在从官下】尾九星曰九子星所谓升龙之尾盖隂阳之交泰风
　　雨之乘兴上第一星后也次三星夫人也其次嫔妾为后妃之宫府又主君臣　神宫一星在尾西第二星傍为附座解衣之内室也　其南五星曰主赞神明定吉凶卜也　天纪女床【说见天市垣】　南四星曰天江主太隂　后一星曰傅说傅说巫祝之官主祝神灵以祈继嗣　东一星曰鱼主云雨风气　箕四星亦曰天津亦曰天鸡后宫之府嫔妃之象又主八风又主口舌蛮夷将动先表箕焉　箕舌前一星曰糠粃以给豢养天籥【说见斗宿】箕南三星曰杵主舂以给庖厨
　　右东方七宿
　　南斗六星元之首亦为天庙宰相之位主褒贤进士禀授爵禄故斗为量器所以斟酌而授爵也又曰兵亦曰天机南二星曰魁库楼天梁也中二星相也天府建杓也初曰北庭又曰天闗又曰鈇钺主呉主君夀次防稽次丹阳次豫章次庐江又次九江　南一星曰农丈人为老农主稼穑农正之官也　又南十四星曰鼈主族鱼虫　斗东北六星曰建一曰天旗天之都闗也为谋事为天鼔为天马上二星为库中二星市鉄鎻也下二星为旗其间三光之道向者七曜冬至起于此是以司之　狗二星前主守御　天鸡二星主伺候察时节南二星曰狗国主三韩鲜卑乌桓猃狁之属　东十
　　星曰天渊为天泉天海太隂主灌溉之事　天弁九星武官之长也　织女渐台辇道【并说见牛宿】奚仲【说见女宿】　八星曰天籥【一曰在南斗柄西箕北】主开闭锧籥也【元在糠下】　牵牛六星为天闗梁主牺牲亦曰天鼔主四足虫其大星牛星上一星道路次二主闗梁次三星主南越　东三星曰罗堰主潴蓄灌溉之事亦为拒马　南九星曰天田畿内之田亦主农器　北四星曰天桴主刻漏桴鼔之事上三星曰河鼔主军鼔鈇钺一曰三武中央大星大
　　将军左右星左将军右北星右将军皆以守险拒难也东北九星曰左旗西南九星曰右旗皆天之旗鼔为
　　经表主音声设险以知敌谋　织女三星【一曰在河北天纪东】主果丝绵珍寳　渐台四星【一曰在织女东足】临水之台主晷漏律吕旁五星曰辇道【一曰在渐台织女东北】人君嬉逰之道【织女渐台辇道元在天弁下】　九坎九星在诸国南主沟渠之事以主水旱　须女四星贱妾之称妇职之卑者又为天之府藏掌环佩帛布列后妃御服妇功之域　其北曰璃珠后宫之府藏主天下后妃环佩之饰　败五星主果　瓠五星天子之果园亦主果又主后宫隂谋之事　天津九星一曰天江主四渎津梁所以度神道四方也　辇东道四星曰奚仲主车正【元在辇道下】　诸国合十六星赵二星在天田东南越一星在赵南周二星在罗堰东南齐一星在越东郑一星在齐东楚一星在郑东北秦二星在周之东燕一星在郑之东南魏一星在楚东北代二星在秦东晋一星在燕东韩一星在晋北各主地东瓯在晋北亦主其地　璃瑜天垒城【说见虚宿】天钱【说见危宿】　虗二星宰官也主北方祭祷祝又主
　　死防哭泣亦主风雨　东二星曰司命主刑罚生算死防之事　北二星曰司禄主增益年徳官禄食料之事东北二星曰司危主骄溢以正下又主台榭死防之
　　事　又北二星曰司非司过失司命而下皆置官也垒壁阵【说见室宿】　虚南二星曰哭主哭泣死防　又盖屋南二星曰泣主坟墓倚庐哭泣之事【元在盖屋下】　诸国东三星曰璃瑜璃圭衣瑜玉饰妇人之服　又十三星曰天垒城主鬼方北夷也【此三者元在诸国下】　垒壁阵其南四星曰败臼主败亡灾咎【旧在羽林军下】危三星天府也一曰天市主宗庙宫室又主营造受藏之事　坟墓四星为附座主兆域死防哭泣之事北宫真武　虚危东南四星虚梁主灵庙祀祷之事　天津旁近河七星曰车府近河车舆之府亦其官为客馆舍　南五星曰人星一曰三卧星主万民亦主处夜淫佚　又四星曰臼上三星曰杵皆主防军粮也　危南二星曰盖屋主治屋之官也又南二星曰泣【说见虚宿】　诸国东北十星曰天钱钱帛
　　所聚军之府藏也【元在天垒城下】　离宫其北六星曰造父主御马亦其官也【元在离宫下】　营室二星天子之宫也一曰直宫一曰清庙为军梁之府又主土工　离宫六星两两而居在室上为附座天子别宫也主假藏休息滋幸之所　其北六星曰造父【说见危宿】　次二十二星曰腾蛇北方水虫主风雨　又南六星曰雷电主雷电　西南二星曰土公吏诀备过失主土之官　又南五星曰霹西南四星曰云雨【并说见壁宿】　垒壁阵西抵虚宿东近壁宿下天军营也【元在司非下】羽林军四十五星在室南三三而居市在垒壁阵南主天军翊卫之象　其南四星曰败臼【说见虚宿】上一星曰师门主师门候兵天库之蕃落斧钺在师门南主行诛拒难斩伐奸谋　天纲一星
　　主武帐戈纲壁东八星曰八魁主设机穽张罗禽兽之官也【元在土公下】　东壁三星圗书之官又主土功　其北十星天廐主马廐亦具官今之驿逓也　北五星曰王良【说见奎宿】　南二星曰土公主营造及稼穑起土之官又东八星曰八魁【说见室宿】　又室南五星曰霹主阳气大盛击万物　西南四星曰云雨主云泽【此二者元在上公吏下】又奎南五星曰鈇钺乃芟刈之具斩刍以种也【元在土司】
　　【空下】
　　右北方七宿
　　奎十六星曰天豕一曰封豕天之库主兵所以禁暴横也又主沟渎其西南大星曰天豕目亦曰大将　其上一星曰附路阁道之便道路　天廐北五星曰王良御车之事主驾车马又为天桥主津梁又主风雨兵革之事【元在天廐下】　娄北一星曰军南门主禁入以防盗诈军营之南门也【元在左右更下】　奎南七星曰外屏主障蔽恶秽遮拥天溷　南七星曰天溷溷养之所　又南六星曰天仓【详见娄宿】　次一星曰土司空主水土功利之官　又官五星曰鈇钺【说见室宿】　又东曰天庾【说见娄宿】　娄三星为天狱主牧养牺牲以给郊祀亦为兴兵聚众　东西各五曰左右更左主仁智陂泽林薮小虞之官右主礼仪牧养为牧师之官　北一星曰军南门【说见奎宿】　北十一星曰天大将军用武兵之官中大星将其小星吏左右星为旗　又天溷南六星曰天仓主藏五谷以待邦用亦仓官　又鈇钺东三星曰天庾积谷之所【二者元在天溷鈇钺下】　胃三星天之厨藏主仓库五谷之府也又主讨捕诛杀之事　北八星曰太陵主陵墓防死积京也中一星曰积尸陵中墓也亦曰积京　昴北与大陵分势九星曰天船主舟棹水旱之事中一星曰积水候水灾【此元在砺石下】　天阿天隂【说见昴宿】　逺胃十三星曰天囷主给御廪之繁盛百库之储蓄　刍藁【说见昴宿】　毕柄西星曰天廪御廪也主蓄九谷养牺牲以给祭祀养膳之事【元在月星下】　昴七星天子再月主西方主狱事又主防旄头胡星也昴毕之间为街　北六星曰卷舌主言语枢机之事谗佞之候　中一星曰天谗主防佞及医巫　东南四星曰砺石主磨砺锋刃亦主阿候眀兵律盖百工之事　天船积水【说见胃宿】　昴东一星曰月太隂蟾蜍女后大臣之众主刑及死防事　昴西北一星曰天阿类天髙主察候山林妖变　西南五星曰天隂私潜谋之事从天子亦为戈猎臣也【此二者元在大陵下】　天廪【说见胃宿】　又十六星曰天苑【一曰在昴毕南】养禽兽之所亦其官也　天园【说见毕宿】　天苑西六星曰刍藁以给牛马之用【元在天囷下】毕八星为猂车主戈猎边兵所以备敌冦　附耳一
　　星在毕左股下为附座主听得失伺愆邪察不祥　又二星曰天街主道路天门之外街为国界隂阳之所分三光之正道街南为华夏街北为絶塞　南八星曰天节主郎将奉使也　南九星曰九州之殊口主逺方通俗传驿之官　东五星曰五车柱各三星一曰天泉一曰天林一曰天榆天子车舍五帝座也主产五稼以候丰俭西大星为天库神又曰令尉主太白秦雍豆也东北一星曰天狱神曰风伯主辰星幽燕赵稻也东南六星曰天仓神曰雨师主岁星徐鲁卫麻桑也东南星曰司空神主填星主荆楚黍禾也西南星曰卿神曰丰隆主荧惑韩魏麦也　车中五星曰天潢又曰潢天池也主河梁津渡之事　北三星曰咸池鱼囿主陂泽池沼鱼鳖鳬鴈之事　五车南六星曰诸王主宗庙所以蕃屏王室审察诸侯　又南四星曰天髙主望八方云气观台之象　参西北九星曰参旗天子之兵旗所以尊君之进退也　又南九星曰九斿一曰天旗天号也司弓弩变候之候以灭不虞　觜北一星曰天闗日月之行为天门主闗闭防道路之事【此元在觜下】　又天苑之南九星曰天园囿也掌蔬菜之官【元在天苑下】觜三星三军之候行军之府藏主褒□收敛万物　天闗【说见毕宿】　井西四星曰司怪主诸灾变而候祥异【元在四渎下】　车东九星曰座旗主旗表尊卑【元在五诸侯下】参十星一曰参伐一曰大辰又曰天市又曰鈇钺又曰天狱主杀伐权衡所以平理又主边城九译参为白兽之体中横列三星三将也其肩东北左肩西北右肩为左右将足左为后将军右为偏将军故占参以应七将中三小星曰伐天之部御也主戎狄之国　右足旁四星曰玉井主水泉给尉用也　又南四星曰军井营之井给师徒也　南二星曰屏以蔽天厠　屏东四星曰天厠主圆溷疚病之事南一星曰天屎主粪秽　丈人子孙【并说见井宿】
　　右西方七宿
　　井八星天之南门为亭侯之所黄道之所经三光之正道主水衡法令中平之事　钺一星附井前为附座主伺候奢淫而斩之南四星曰水府水官也主隄防沟渎之事　又南四星曰四渎江河淮济之精西司怪【说见觜宿】东北五星曰五诸侯一曰帝师二曰帝友三曰三公四曰博士五曰大史决断疑狱戒不虞理隂阳察得失座旗【说见觜宿】井东三星曰天樽樽器也主盛饘粥以给贫馁　又东四星曰水位主水衡　北三星曰北河与南河夹东井为南北孤戍亦曰隂门　又曰胡门为除户北戍自首阳台而北负微垣而东抵濊貊鲜以为北纪为隂国自戍北主攻伐之政　北一星曰积水供酒用之官也所以给酒食政　东南一星曰积薪主外厨烹饪之事　东北四星曰爟【说见鬼宿】　南三星曰南河与北河为相戍南河为戍也一曰阳门一曰钺自农函谷絶江汉南达五岭循障而东西抵越嶲东瓯两戍之间得山河分陜之限是为帝阙七曜之常道亦为天街南纪为阳国主礼乐之政　西南二星曰阙丘两观也所以布象纬列尊卑也　军市十三星在邱西如天钱天军贸易之市也市中一星曰野鸡精主之变怪野外之郊政以虞伏奸也　东南九星曰弧矢外矢弓也一星矢也常属天狗狼星隂谋备盗贼　又东南曰天社【说见鬼宿】　又参东南一星曰狼为野将主盗贼侵掠次东北曰天狗【说见鬼宿】天稷【说见星宿】　西南一星曰老人主夀考常以二分候之春夕没于丁秋晨见于丙又曰南极者非枢极盖其所属在于极南近北　天屎南二星曰丈人主寿考哀孤独人之象　东二星曰子主孝爱侍　又东二星曰孙占如子【以上三者元在天屎下】　鬼四星主观明察奸天目也中一星曰积尸又曰鈇锧主防门祀诛斩鬼东南星主积马东北星积兵西南星积布绢西北星积金玉　井东北四星曰爟主四时变入烽燧之官也【元在积薪下】　又弧矢东南六星曰天社土地之主社神也勾龙之精上为此星又主祷祀之官【元在弧矢下】　次狼东北七星曰天狗主守御吠则应之【元在狼下】　柳南六星曰外厨天子之外厨主烹宰以给宗庙　又东南一星曰天纪主知禽兽齿医兽也【此二者在柳星下】　柳八星亦曰天相又为鸟啄又为天库天之厨官主庖厨烹祀燕饮之事亦主雷雨土功　外厨天纪【并説见鬼宿】　轩辕右角太民西南三星曰酒旗主飨宴酒食之事亦为酒官之旗帜也【元在右角下】　星七星天都也为朱雀头文明之纻羽仪之所主衣裳文绣又主急兵盗贼　又北十七星轩辕一曰东陵一曰权主雷雨之神黄帝之神黄龙之体后宫之像后妃之宫主内政以弼太微其南大星少后也南小星女御也左一星少民少后之宗右一星太民太后之宗次北一星夫人也屏也上将也北一星妃也次将也余皆次妃之属轩辕为权太防为衡南宫朱雀权衡也　酒旗【说见柳宿】　长垣少微【说见太垣】　东三星曰天相大臣之象亦御府官也　中台东南曰平星执法平罪之官也【元在中台下】中社东南五星曰天稷之神也又曰农正【元在天狗下】　张六星主朝服之制又曰六星主珍寳宗庙服用及衣服饮食赏赉之事中四星又主辅【臣】也张南十四星曰天庙主祭祀天子之庙　东瓯【说见翼宿】三台太尊【并说见太微垣】　翼二十二星天之乐府亦主逺方宾客淮海之宾　眀堂灵台【并说见太防垣】　次天庙东南五星曰东瓯南越蛮夷之星也【元在天庙下】轸四星辅相之臣也轸主车骑又主任载及风雨死防之事出入皆占之左右辖二星左辖为同姓右辖为异姓主侯王长沙
　　一星在于轸中长沙主夀命　东七星曰青丘南方蛮夷之国　西二星曰天门天子之军门也　南四星曰土司空主界城人民之事　其直南三十二星曰器府乐府也











　　灵台秘苑卷二
　　钦定四库全书
　　灵台秘苑卷三　　　北周　庾季才　原撰
　　宋　王安礼等　重修
　　十二分野
　　二十八宿天之列舍象分于其间犹有九州分布列舍众星分布于其间如地有九州而万物居其内故古者以列舍纪天之度而国别为十二次乃气接于其间典籍所载又时见于书而初未于某宿之某度应其野之某州皆不详着周礼则九国土皆有分星而不列宿次之文其地所载又复不一班固始备载十二次于篇说者曰光禄刘向之言也以配十二分野而后世用焉考天官之学传自巫咸石申班固费直蔡邕李淳风一行其说皆不同一行作大衍厯考古以十道州郡配以叅之然斗牛之分主呉越星辰西南之星而配在周邦绵亘万里至兖州皆郑分而桐栢正在禹贡之豫州为宋分而淮泗又在书之扬州占之而应验如有深义大抵古今事殊州郡数易九分之中故以角亢郑分为首焉
　　夀星之次
　　角亢夀星之次初轸十二度外末氐四度内于分在郑于辰在辰于野为兖州自原武管城渡河济之南东至封丘陈留尽陈蔡汝南之地逾淮源至于弋阳西涉南阳至于桐栢东北抵嵩山之阳东涉夀星之次当雒邑众山之东次南直颍之间太昊之墟为亢分南抵淮气连鹑尾在周之东阳并无角分今乃开封陈留封丘以内大河以南并颍陈蔡光黄夀州之西界皆郑分也
　　木火之次
　　氐房心大火之次初氐四度末尾九度内于分为宋于辰在卯于野为豫自雍丘而东循济隂分于齐鲁右四水达于吕梁东南抵淮西接太昊之墟自商亳负北河为心分自丰沛以直河南为房分故其下流皆为尾分同占西接陈郑为氐分今开封之东亳夀之东界徐济曹单皆宋分
　　折木之次
　　尾箕折木之次初尾九度外末斗十一度内于分为燕于辰在寅于野为幽自汉渤海九河之北皆析木之次尾星得云汉之末海物鱼系焉故当九河之下流滨为渤海碣皆北絶之所穷与南相近故其分自辽水之阳尽朝鲜三韩之地在呉越之东北平广信安干永静保定顺安保雄莫霸大辽之东偏与髙丽皆燕分也
　　星纪之次
　　南斗牵牛星纪之次初斗十一度外末女七度内于分为呉越于辰在丑于野在扬自庐江九江负淮水之南尽临淮广陵至于东海又逾南河西滨彭蠡南至南海南斗在云汉之下流当淮海之间为吴分牵牛去南河渐逺故其分野自古豫章达古之防稽南逾岭徼为越分岛夷蛮貊之人声教之所不暨其系之分淮南之庐舒濠和滁其扬楚泰通无为两浙苏秀湖常润明越处温衢婺江南之西宁饶信共抚筠袁吉宣歙江池广信南康兴国临江建昌福建漳泉福湖兴化南循梅岭广东梧桐惠雷海南琼丹万皆吴越也
　　枵之次
　　须女虚危枵之次初女七度外末危十六度内于分为齐于辰在子于野为青汉济北郡东逾济水涉平隂至于山翟循岱狱众山之隂东南及髙密东尽莱夷之北复尽九河故道之南滨于碣石今登莱济隂滨棣徳博皆齐分
　　娵訾之次
　　营星东壁娵訾之次初危十六度外末奎四度内于分为卫于辰在亥于野为并自王屋太行东尽黄河内之地北邺东及馆陶聊城尽汉东郡域今开封之白马及大名卫濮曹皆卫之分
　　降娄之次
　　奎娄降娄之次初奎四度外末胃六度内于分为鲁于辰在戍于野为徐自蛇丘南届钜野东达梁父循岱岳之阳以负东海又滨泗水之东又东南抵淮并淮水而东尽徐夷之地奎为大泽在娵訾之下流其地直距东阳滨于淮泗东北负山为娄胃之墟乃中国膏腴之地百谷之所阜也胃星得牧愚之气与翼之地土同占今兖沂淮海泗阳利国故皆为曹
　　大梁之次
　　胃昴毕大梁之次初胃六度外末毕十一度内于分为赵于辰在酉于野为冀自古魏郡浊漳东及清河信北及中山真定又北众山尽代郡鴈门云中定襄之地北纪之东阳表里山河以蕃屛中国为毕星之分循河之西尽塞垣皆古旄头之国为昴之分冀北之土马牧之蕃庶故天苑之象存焉皆赵之分
　　实沈之次
　　觜觹参伐实沈之次初毕十一度外末井十度内于分为晋于辰在申于野为益自太行以西尽河西之地其地上直天闗其南曲之隂在晋地众山之阳在秦地众山之隂阴阳之气升故与井星同象参伐戎索为武政故当河东尽大夏之墟上党次居下流与魏相接为觜分今太原河中晋绛解泽辽忻隰岚石大同武胜火山保徳大辽之西偏夏国之东皆为晋之分
　　鹑首之次
　　东井舆鬼鹑首之次初井十五度外末柳八度内于分为秦于辰在未于野为雍自汉之三辅及北地上郡安定西自陇抵自河尽巴蜀汉中之地乃西南夷犍为越嶲益州郡极南河之表东至防牱东井居两界之隂正当雒之西北鬼居两界之阳故汉中东尽华阳与鹑东相接当雒之东南鹑首之外云汉潜流而未达故狼星分野在河江上原之西今陜西之永兴凤翔陇并丹同华耀延鄜环庆泾成阶岷及四川之成都兴元嘉泸涪黔合防万龙文兴利巴阆云井大宁及西夏之西尽四川之西尽西南夷之地云滇南皆秦分
　　鹑火之次
　　柳七星张鹑火之次初柳八度外末张十六度内于分为周于辰在午于野为三河周分自河之南西及函闗逾南纪达武当汉水之隂尽农郡柳在舆鬼之东又接汉原故当商雒之阳接南河上流七星上系轩辕得土行之正故为河东之分张直河南许汝裕邓光陜信阳新郑皆周分也
　　鹑尾之次
　　翼轸鹑尾之次初张十六度外末轸十二度内于分为楚于辰在已于野为荆自房陵白帝而东尽汉之南郡江夏南达庐江南诸郡滨彭蠡之西又逾南尽郁林合浦翼星与味张同象故当南河之北皆在天闗之外故当南河之南轸中一星长沙逾岭徼而西南皆东瓯青丘之野今襄阳蕲黄澧潭岳鄂辰沅柳道柳连归峡柳象融浔贵宾钦亷洞夷络貉皆楚分也
　　天干地支
　　乙为东夷甲为齐南丙楚丁江淮海岱戊为中州及韩魏已方西夷之国庚为秦辛为华山壬为幽燕癸为恒山以北子为周丑为翟魏亦为辽东寅为楚卯为郑辰为晋邯郸赵地已为卫午为秦未为中山梁宋申为齐及晋魏酉为鲁戌为楚及呉越亥为燕岁月日时灾祥应地皆同系焉
　　土圭影
　　九州之大必有所中前古法制无闻惟周礼大司徒以土圭之法测土深浅正日景以求地中日南则景短多暑日北则景长多寒日东则景夕多风日西则景朝多隂日之景尺有五寸谓之地中四时之所交风雨之所防也隂阳之所和也然则万物阜安建王国焉匠人建国水地以平四直系绳以景为规识日出之景与日入之景昼考日中之景夜考中星以正朝夕梁祖景烁错综经法先验昏旦定刻漏乃立仪表于准平之地名曰南表中更立一表于南表景末名曰中表夜依中表以望北枢枢而立北表令叅相直皆以绳准定若表直者乃立表之地即当子午之正每看中表以知所偏中表在东则立表之处在地中之东其西亦如之取三表相直者为地中之正又于二分之日候日始东方半体见时乃立表于中表之东名曰东表待日入西方半体乃立表于中表之西名曰西表皆令中表与日叅直东西二表朝夕皆要与日相直若三表影直即是南北之中也若中表差南则直表处在卯酉之南差北则卯酉之北进退南北求三表直东西则地居卯酉之中正也测景一寸即地之一千里也影尺有五寸者南戴日下万五千里也以颍川之阳城为地之中所谓土圭之表尺有五寸立八尺之表夏至影适与土圭等谓之地中汉儒日入表尽测影冬至长一丈且三尺一寸四分夏至一尺五寸八分春秋二分着七尺三寸六分始着于书而余气并未有论

　　灵台秘苑卷三
　　钦定四库全书
　　灵台秘苑卷四　　　北周　庾季才　原撰
　　宋　王安礼等　重修
　　气
　　帝王气
　　帝王气气内赤外黄或赤云如龙若有逰幸处其地先见此云雾　或如城门隠或如千石仓皆常带杀气森森然如华葢　或加五色多在晨昏见则如山镇或如髙楼　又如青衣人垂手在日西　又如凤大人有五色　又营上气如龙马　或杂色郁郁冲天其气多上达于天以旺相日见
　　猛将气
　　猛将气凡用兵皆占其气　两军相当气发其上如龙如虎在杀气中将欲行动亦先发此气若无行动亦有暴兵动　或白如粉沸　或如火烟　或如火光状夜照人　或白而赤气绕之　或如山林竹木　或紫黑气如城门上楼　或上黒下赤状如旌旗　又如张弩或如尘埃头锐而卑后大而髙　又如囷仓正白见愈明　或青白如膏将勇大战　前白后青而膏将弱士勇　前大后小将怯不明又黑气中赤气在前者将悍勇不可当若青疎散者将怯弱　或气发渐变如作山形者其谋深　又如蛟蛇向人其将勇不可当　若上我军上战必大胜　凡气上与天连军中有名将
　　军胜气
　　军胜气　凡两军相当营之上云如三疋布帛前广后大军行气也　或如索牛或如鬬鸡赤白相随在军中或如日月而赤气绕之如日月晕状　若云或气又
　　在中天及军上常有此气不变　或如华葢如飞鸟去如旌旗如抢向人　如马头低尾仰如狗　如山引索如阵前铃或一或三四黒色有隂谋青色兵有反赤
　　饥黄急　赤气如堤如坂前后摩地或如山堤如林木如大盖如布疋如旌旗如粉沸楼台　赤气或气如覆舟或发黄气或赤黄上达于天或五色上与天连　其气上小下大如杵臼如堤如覆舟　前赤后白气钤色黄白团而泽或黄白重厚润泽如埃尘　前下后髙或如乳虎豹伏如飞鸟徘徊其上或来而髙者应有黑气出上有赤气临我军上敌强我弱弱能破强小能击大大战胜小战不胜　望四方有气如赤鸟在乌人在赤气中如杵在乌云中如人牛伍如旌旗在乌云中有赤气在前者　凡云气似虎在敌上若有此气将卒精悍不可攻战若在我军急击大胜　或如人持釡或如蛇举首皆向敌或如尘埃粉沸其色黄白如旌旗无风飏而挥向敌我军大胜
　　军败气
　　军败气　凡气上黄下白名喜气所临之军欲求和退若气在地求退在北其众死散向东则不可信则为害向南将死　敌上气囚废枯散或如马肝或如死灰或类偃鱼乍见乍没乍聚乍散如雾起上大下小士卒自灭　或十日无气发其上或赤白气乍出即灭外声欲战其实欲退　黒气如壊山堕军上名营头或如牛马从雾气中渐入军名天狗下仓人血或如楼台中有黒云如牛如猪如羣猪在气中欲发气连夜照人军士散乱出而乍絶欲败渐进者走一絶一败三絶三败在东发白气者灾深　气如双蛇或守日气如粉如尘勃如烟或五色杂乱或东西南北不定　或苍气须臾散如羣鸟乱飞或如乘衣如人相逐纷如转蓬如扬灰如卷蓆如疋死城降城上有云如人头赤色下多流血　或赤气如飞鸟如败军及无云气或赤黑气若狸杂斑及正赤或气上赤而下白或气聚如楼出见如灰气而北城可克其气出复入城中人散逃亡其气东城可攻其气西城可降其气出而复其军必病气出而髙无所止上日月久长有从城入兵欲盗攻　又攻城黑云临城者积兵固险之象有白气如蛇来指敌可急攻小胜白气从其来指或营宜急固守白气来绕城而入攻者随所急攻之小迟缓则失之从其城来入我营者宜急固守　攻城日色无光为日死若雨蒙雾风至兵胜如雄雉临城其下必有降者　蒙气围城而入城者外兵胜围城而有蛟形头向内降城可攻　有屈虹从外入
　　城中三日内城可屠　重晕而白虹贯日围城客胜
　　伏兵气
　　伏兵气　凡军上有气浑圎长而黑也有赤气在其中或乌气后有白气或如山岳在外并为伏兵　白气粉沸起如楼台其兵有伏万人者　气纷绵相绞或如蒿草蓬转乃车骑为伏　又如布席及似蒿草乃步兵为伏　如幢节在乌云中或如鸟人在赤云中黑气带赤在营南贼逃我后有伏兵谨候视之覆之无余　两军相当赤气所在处其下有伏兵
　　暴兵气
　　暴兵气如蔓连结步队相逐须臾罢而复出来而不断如仙人衣千万连结步队相逐须臾罢而复起如是八九者常有千里兵来　黑云从敌上来之我军上者欲袭我也敌人告发宜散不宜战天色苍茫而有此气依日支千数内无风雨则所发之方必有暴兵日尅时则凶时克日自消散此气所发之方当有使人有如乱攘　两军相去十里以内三里以外望军上气前白后青散云如覆船车盖如人头或盖头防蔽昼暝暮昏饭不及熟兵须急出如鸡兎如人卧如败军如击牛如死蛇飞鸟决如堤垣如壊屋如人相指如人无头如惊鹿相逐如两鸡相向皆为败气也　气炎炎降于天赤气随天流下入军乱将死　凡降人之气十五乂手低头又如人乂手相向又如羣鸟趋入屯营连结百余里不絶而徘徊须臾不见如黒衣以黄为縁气青而髙渐黒者将欲死　败军之气如燔生草烟前虽锐后必退黑气临营或聚或散如鸟将宿敌人畏我心不定终必逃遁逼之大胜若在我军宜善抚士卒　军上凡白虹或蜺见或入营或见日傍犯如道之直或屈皆为败气
　　城胜气
　　城胜气青气临城有雨喜尘黄则尤甚　凡青云白气从城中南北起或黄气东出白气从中出青气比入反还回我甲乙日平旦有白云丙丁日有乌云余皆然或白气如旌旗若赤界或有云分为双彗状或气不见于外或青气如牛触人或城上气出无极如烟火或如双蛇或后髙前卑不及皆可攻　凡攻城有诸气城中出入吉军上者有敌家气也　蒙气绕城不入者外兵不得入若过句雷雨速去之勿攻　日晕白虹贯日及气前髙后卑其城可攻拔　城上气出外如大烟者人将散出战　日晕有青赤气从中起四出者围城中胜赤气出如杵向外或中有云青色如星晕精皆为内
　　兵突出
　　屠城气
　　屠城气赤气在城上黄气四面绕之城中大将来告急气一条则一使气散满一方则有众来依日支干数内有风雨则止　四方清净独有赤云赫然及壬子日四方无云独见赤云如旌旗其下有兵若遍四方有大兵起　若四望无云独有黑云极天兵大起半天者兵半起名曰天沟三日内有雨则解　若敌欲来时其气上有云下有雾零中天而下敌人必至　如旌旗如行人如虎文或如人持刀盾如人赤色所临之处有卒兵至　惊布云疾如赤云似人持节兵来未息　白虹出长昼云如方虹或如赤虹或如人形皆为暴兵　赤云如火所向兵至　白云如疋布絓丑未天下兵及赤气尤甚　白气广六尺东西一亘大兵火起青者有防白云气如带如道路有暴兵　云气如蛮人列阵天下兵起　云气如虎豹三五相聚国兵起
　　战阵气
　　战阵气青白如脂膏如人无头如死人卧如舟蛇赤气随之如畊陇四望无云独有赤云如狗入营或如立蛇或如覆舟其下大战　初出军日天气昏漠云气隂沉寒克者必战天气清朗温和风尘不动者不见敌无战有青气见军之王相上者当城交战不见者不战
　　赤气如伞盖覆军上当有战千里内吉外则忧　赤气屈旋停住或白气如车入北斗转移者下有血流将死日晕有白气若虹交见者从上击下胜无晕而见两军相当必战白虹五四六十一者占亦如之　日傍有缺万人死于其下
　　圗谋气
　　图谋气白气羣行或如羣羊徘徊结阵来者敌使来有谋随其所往击之胜可得日月蒙蒙无光士卒内乱及内兵发将军循法度察有功止严刑而同奸人谋议天气隂沉不雨昼不见日夜不见星二日以上将军慎左右察敌使隂沉五日至七日以上夺其权又谋杀事隂沉十日不见日月乱风四起欲雨不雨名曰蒙臣有谋隂沉日月俱无光不见日月星如云障之不雨君臣相谋昼暝夜昏臣有谋夜暝昼昏君有谋　星气如幢出如营中上黒下黄敌欲求战而有深谋九日之内必觉宜备之　黑气如车转行敌有谋乱臣与外人私通也　黑气防行中舍五色临我军上敌与诸侯合谋必然自败
　　军中云气杂占
　　凡两军相当军上云气髙胜低厚胜薄泽胜枯实胜虚徐胜疾长胜短军上气安则军亦安气不安则军亦不安气二则军亦二气三则军亦三他同气散则军破凡欲知我军气以甲乙及庚子辰戌丑未庚日八月十八日去军十里髙髙望之可见依此占之　百人之上皆有气对敌有云来甚卑不甚胜隂覆人上掩沟盖道而来是大敌将至食不待起炊不及熟宜急起备之不可少缓敌在东日出候之在南日中候之在北夜半候之在西日夕候之　赤气状如疋帛广长数十丈其下色黄白军必叛昏见在臣佐夜见在兵　青气入营兵弱惊赤乃兵暴惊黄则兵和解白则兵强黒则疾病及兵自相残宜急移营　如蛟龙所见之处将军失魄气如死人头在营上敌人有所见且降许之不许必战功虽成士卒多死　黑气如积土在我军上敌来袭我我军坚守经月敌心离离而后战必大胜　黒气中行中含黄气在吾军者急举兵不则士卒惧有逃心罢军则吉　白云如鸡兔临军中军亡死　黄气临营西向若战并凶北向吉　凡遇四方盛气所向之战甲乙青气在东方之类　凡旺气所临将盛兵强宜防察相气所临者胜死气所临疾病饥馑防败囚气所临被围降败休气所临兵败无功士卒亡散　赤气如火赭其军赤气加西客胜北方客败东则和解南则兵回天下安无兵他亦如之　若对敌在东方白气东去而又有云东来相逆须臾过者若云已去有风随之所望龙虎之状若在我军皆大胜虽从而风逆者不可战　有云气横来截者两军不合鬬急先伏止不则有遁将　凡未见五色云气往东西南北至于子午卯酉百步千步一丈十丈一尺数百尺如车道长百十丈日辰相克者大鬬不相克者其军忧除　杂出军师者白云从后者伺道而转之胜　若有赤云来逆军者敌军行有白气如虹军大惊　若赤气随日出行军有忧　随日后外有告急者或檄天下召兵不行凶　凡破围平旦视围上有气郁郁如火光芒势翕翕然者其方有救至无救有云有鹄尾被围三日亡赤云围上东西阵国且负　兵欲战占贼得本赤气防行黑气随之赤气灭贼可得若无黒云贼不可得
　　吉凶云气
　　凡云赤紫色若烟非烟若云非云郁郁纷纷萧索轮囷是谓庆云亦曰景云皆喜气也太平之应见则国有庆又曰含五色润泽和缓见于我城上者为景云非气
　　非烟五色氤氲为庆云一曰卿云又五色为庆云三色为裔云内赤外青亦为裔云　视四方常有大云五色具而不雨者其下有贤人隠　青云润泽蔽日在西北当举贤良　黑气大道条至四五疋明不见头尾东西亘天不过三朔大赦天下　赤气浸浸血光流血之象赤气如火影见者臣叛不过三朔　赤气如龙蛇在
　　山头住又如夜光者臣离其君国不安民流亡也　赤气复日如血色大旱民饥千里　气如牛头龙虎蛇变化多疾疫民流亡不宜乳妇夷兵欲侵中国先遣使候防言为害　若黑云为阵南北列者国将有忧或大水为害　白云气极天南北阵者军忧　黑云气东西阵者主有忧　天气苍东西极天移日不动为灾深此气以戊巳为灾　日入有青气东西极天干支数内无风雨不出三年必有大防　云如一疋布而行西南当羣邑者其下君长忧　云如乱穰大风将至视所从来避之　云甚润而厚大雨将暴至　四始日有黑云如阵厚重大者多雨　若雾非雾衣冠不濡见则其城带甲而趋　日出没时有云横截之白为防乌者惊三日雨者解　有云如日月晕色赤其下凶青白色有大水云如龙行国大水民流亡　云色赤黄四塞者连夜
　　照地者大臣纵恣　云如气昧浊者贤人去也
　　气
　　凡气之法气初出时若云非云若雾非雾髣髴若可见初出森然在桑榆之上髙五六尺者是千五百里平视则千里举目而望则五百里仰望在中天则百里间也平望桑榆间二千里登髙而望下烛地者三千里凡占灾异先推九宫分野六壬日不应隂雾而隂雾异常惊人耳目经时则占　凡气在王相色吉休囚死色凶　凡气初出似甑上气勃勃然上升气积为雾雾积而隂隂气结为虹蜺晕珥之属　凡气不积不结散漫一方不能为灾必须和杂森森然起方可论占　气常以平旦下晡日出没时气处一见之如占期内有风雨久隂则不成故气以散之隂以谏之雨以厌之　云者山川之气古今占候故以云气为一类焉
　　雾
　　雾者众邪之气隂来冐阳奸人有谋擅权立威在天为蒙在地为雾日月不见为蒙前后不见为雾众志气也昼雾夜明臣志得伸　夜雾昼明臣志不伸　从夜
　　半至日中不解君不慎臣行奸　过日中以内臣强无所避　蒙日者邪臣欺君当明政令察邪佞审取舍则可救　终日终时君忧　色黄小雨白为兵防青疾病黑为水灾赤有兵防旱黄土工兴或大风　凡雾不顺四时逆风交错微风小雨为隂阳气乱之象　从寅至辰以上周而复始为逆者不成　积日不解昼夜皆暗天下欲分离凡雾四合有虹各见其方随时色为吉非时之色为凶　凡雾气若昼夜其色青黄更相掩覆乍合乍散臣有逆不成　凡雾气四方俱暗百步不见人名曰昼昏国不昌成大凶　凡天地昏蒙下尘土十日五日以上或一日时雨不沾衣而有土名曰霾故曰天地霾君臣乖不大旱外人来　山中冬雾十日不解欲崩之象　凡防气蔽天日月失色皆风雨之若天气清净无防气日月不明方为失色天气下降地气未升厚其日赤若于夜则月白皆将雨也　或天气未降地气已升厚则日黄薄则日白若于夜则赤月将晕且风亦为日月晕之候雨少而多隂　或天气已降地气又升上下未交则色碧于夜则月色緑将寒候也或天地杂气交而未密则日黑在夜则月青将雨不雨变为云雾皆为虹蜺之象
　　虹蜺占
　　凡隂阳之气和则为雨露怒则为风雷散则为虹蜺雄曰虹雌曰蜺双出也鲜盛者为虹暗者为蜺又曰虹者攻也隂攻隂也蜺者啮也犬气伤害于物如有所啮也一曰填星之气散为虹蜺又曰斗之乱精斗失度则为之一曰极星散而为之盖隂阳不和交错之气也参也三日内风雨则无咎　凡虹蜺直指者随所指击之胜若似日月晕有破军先退者　若下宫殿园池井屋
　　不出一年其下军防政乱　若数见后当胜　凡虹直冲天或横截于天左右不见日月者为风雨气　虹直而不冲日月或对日月并为风雨之候不为咎　凡虹穿过日月依四时之色吉不依时色为灾　虹首尾至地流血曲虹夜穿星多雨水谷不成　虹如晕大水雨虹夹日月黑白为兵防青黄为瑞　白虹者百殃之
　　本众乱之箕若出其下流血或藏中有兵若暮出大凶昼雾白虹君有忧夜雾白虹臣有忧　夜穿星有隂谋四五六并见者有大战　贯日月秋为雨水余为兵
　　防　赤虹如杵其下君长凶万人死若攻城有虹自城外入饮城中水者从外顺虹攻之胜　又曰攻城而白虹绕之不合从其缺处攻之胜　若从井中或饮井水兵起国忧若出地中其地大饥　若出紫微宫太微文昌其分有谋兵起国忧　日赤黒而虹贯之君忧　若入人家姙妇多忧　若出四方有云覆之以其色占春秋青黒大水多寒赤则大旱白则大风多疾其应在夏黄则小旱五谷半收冬夏赤则多寒民病黒则多水应在秋黄则豊　四时见南方不过三年民流见北方隂阳不调风雨不时当旱反雨　立秋后见西方禾不收秋籴贵　十月出东方或出东北方其色淡出西方物贵出南方岁饥　秋冬东西方色白天下小口伤　若城上有黄虹城中喜黑凶赤白城防大战流血　五虹俱出兵起连年　青赤白黑及屈虹为五虹入城其城可屠　屈虹在日傍有流血二虹屈冬出大战亡城破军死将　虹弯曲名绛者轩辕之精见多避于日忽夜见皆为风雨气又曰阳日见旱隂日见雨冬见为隂失常来年多涝　虹有四项白虹贯之后妃有谋　在日上者近臣为乱　围日者后妃失徳或九重者天下乱虹蜺见五日内有大风雨失散



　　灵台秘苑卷四
<子部,术数类,占候之属,灵台秘苑>
　　钦定四库全书
　　灵台秘苑卷五　　　北周　庾季才　原撰
　　宋　王安礼等　重修
　　风
　　序略
　　夫风者所以鼔动万物焉天之号令在卦为巽五行为木二十八宿属箕祥风应则和恱咎风应则惨恶吉凶之占皆可以占前世风角自为一家有二说先儒以风从四方四方隅来故谓之角世传以巽为风于五行在木在八音为角学者宜叅之
　　凡候风必辨之于日辰八卦四维形徳音声六情之列发止来向回后方所时刻之殊早晚迟速上下髙卑之异其法于髙逈平坦之地立五丈竿象五音竿首系鸡羽八两夹以绳长四尺许以象八风使风至则鼔动而四转因得而占之古法于巽方立三丈五尺之竿系羽五两吹平则占亦可于竿首作盘盘上作三足乌两足向连上而外立一足系下而内转回首向乌一啣花旋即占之鸡羽取其属巽有号令之象鸡有知时之効羽以其可吹而动不必拘五八之数但轻则易举皆可临事理而度之用乌象日中之精乌乃巢居而知风巢居者风动而先翔或急疾立旗于平地以占候唯鸡羽得本术凡风之类清和明净天气温凉尘埃不起人马欢恱为祥也瑞也景风也和风也若人君徳政平和圣治寛舒则春无凄风夏无苦雨若天气隂昧昏浊寒克尘埃蓬勃为灾为霾也其势纷错交横乍起乍止深藏难测其声刮耳者为不人风若进小人疎君子任不材则其风起南北不定离合纷埃此名上下不宁风也其势防防白日沉沉黄雾充塞夫隂阳瞖精为政化未明风其声啾啾令人切为大防风炎如火奔乍起乍止为大旱风发屋拆木者为怒风扬沙走石者为猛风乍起而卒无者为迅风逐尘埃蓬勃者为勃风扶摇羊角者为飘风
　　凡推风之逺近观其势力初迟后疾者其来逺初急后缓者其来近若动叶为十里鸣条百里摇枝二百里伤枝三百里折小枝四百里折大枝五百里飞沙走石一千里折大木一千五百里以日时则半日半夜不止五百里一日一夜不止一千里三日三夜不止三千里七日七夜不止遍天下　凡占咎一日一夜事及二千里四日两夜事及三千里六时以上事及一千里三时以上事及二百里二时以上事及百里其势蓬勃乍起乍止缓急无常事及二百里即时雷雨者不占以音占五音者宫风近十里中百里逺千里商风近九里中九十里逺九百里角风近八里中八十里逺八百里徴风近七里中七十里逺七百里羽风近六里中六十里逺六百里天下有多风处若近川泽水滨异常则占近风大以发出时即占
　　八卦八风
　　八节各有王相于本卦上来者为王风其冲处为逆风以时至则隂阳变化政令寛明是谓仁风循度圣人在位则风应时而至以为瑞庆王者当顺八风而行八政立春东北艮卦用事赦小罪出稽留则其卦气至而
　　条风应若从冲来则为逆兵起其日天气黒防少云则岁喜而熟隂则旱虫伤禾头风从干来暴霜杀物粟贵坎来冬天寒北夷侵掠艮来岁丰谷收震来风泄物不成巽来多风足虫为害离来旱伤物坤来多风六月水人多愁土功兴兊来兵起霜早为戾　春分之节正东震卦用事正封疆修田畴则卦气应明庶风至从冲上来则为逆上者起防左右省刑罚昏寒者凶其日东方有青云岁熟若晴明则物不成从干来岁多寒金鉄贵坎来饥疫菽荳不成艮来夏不熟米贵一倍震来五谷成而岁康矣巽来虫生四月多离来五月先水后旱坤来人疟疫兊来多风春风有兵八月国忧　立夏之节东南方巽卦用事出币帛使诸侯省刑罚决小罪挺重囚出系断狱则卦气应清明风至从冲来为逆小凶其日南方有赤云若岁豊若晴明则旱风从干来其年早霜麦不熟坎来多雨鱼行人道艮来崩地震疫震来雷动非时击物巽来年豊离来夏旱坤来人多不宁万物大伤兊来蝗虫大动　夏至之节正南离卦用事爵有功录有徳赞俊杰遂贤良则卦气应景风至从冲来为逆臣子为乱南方有赤云则岁豊无则旱风从干来寒伤万物坎来四时不节夏多寒艮来山水涨震来人多疫巽来九月风霜落物离来五谷成熟坤来六月雨横流兊来秋多雨　立秋之节西南坤卦用事专任有功以伐不义诛慢明善恶则卦气应凉风至从冲上来为逆其日若有白云及小雨则吉晴明不成干来苦寒多雨坎来多霜而冬又多寒雪艮来秋风不和震来秋多雨雹人不荣田废生菜巽来卒兵内起离来旱而兵戒不利坤来五谷成熟兊来兵起将行　秋分之节正西兊卦用事严刑察饬仓廪诛杀得当罪无寃滞则卦气应阊阖风至如从冲上来为逆带甲兵入市其日四方有白气则年岁熟晴明则物不成风从干方来人多相掠坎来多大寒艮来十二月内必多露震来大疫木再菜花不实巽来十月多风离来兵动国不安坤来土功大作兊来岁必豊登　立冬之节西北方乾卦用事恤孤寡察阿党筑城郭修宫室理园林则卦气应不周风至从冲上来为逆人去其乡是日晴明小寒人君吉天下咸熙从干方来王道坎来冬雪杀畜艮来地气泄人多疫震来人不安居而多雪寒巽来冬温夏旱离来五月大疫皆在来年必应坤来水出食物鱼盐倍多兊来山泽有兵人多妖言　冬至之节正北方坎卦用事诛有罪断大刑去声色禁嗜欲安刑狱休甲兵不兴事以待隂阳之定则其卦气应广莫风至矣从冲来为逆人民散其日有云雪寒则岁豊晴眀物不成风从干方来强国夏年多寒坎来岁豊民乐艮来正月多露震来雷不发大雨连行巽来虫伤生物离来冬温乳妇多亡水旱不时人多瘟疫坤来蝗虫伤稼兊来秋雨大兵起
　　五行用事内八风
　　立春水旺内甲寅日候干为苦甘草坎为菜韭艮为葱薤震为杯器巽为棺木离为菓木坤为刍藁兊为箔席立夏火旺内丙寅日候干为枲给坎为纑缕艮为蔴
　　布震为绵防防为丝枲离为锦绣坤为绢帛兊为絮四季土旺内戊寅日候干为麻坎为小豆艮为大豆震为大麦防为禾离为谷坤为黍兊为稷　立秋金旺内庚寅日候干为胶漆坎为布帛艮为珠玑震为玉器防为鈆锡离为金银坤为铜铁兊为田宅　立冬水旺内壬寅日干为防盐坎为鸡犬艮为猪豕震为牛马防为海鱼离为鲤鱼坤为鹰隼兊为羔羊　凡占皆以风来处其下物皆贱风之冲处物色皆贵假令立春禾旺甲寅日风从艮来皆以为葱薤其物贱艮冲坤乃蒭藁贵其他仿此
　　正朔八风
　　候风之善恶谨候岁始或谓冬腊临立春占之一岁一舍隂如发故主者以占四时之始风从干来小雨兵起坎为大雨滂沱艮则岁丰震大水防雾露民疫离大旱坤小旱兊兵灾其势急恶天气昏浊则占如八方风也
　　八方暴风
　　风起于八方吹扬沙石谓暴风占其来方三日内则不占　干则大风民饥流多盗疽疫死防　坎则兵盗兴动人病湿瘤带下　艮则水旱岁疫天气多隂人多病泄交易形容　震则荒旱多霜人病四肢不能摇动防则民多泄痢孕妇不安多暴雨天下多水　离则火灾来年大旱人多暴热生疮目肓　坤则兵大动月失色令人腰脊背肩股皆瘇　兊则冦动秋旱多霜又曰人多疮与前同候
　　五音风
　　五音者五行之音也亦曰五声　宫风属土君之象占以宫日有风声隆隆如雷鼔声如牛吼穽中发屋折木土功兴君不安当有急令上下相疑来年兵起其日有风从宫上来人君出行泉出地裂商来水泉涌暴风雨角来蝗虫生害物征来狼虫为害土功兴羽来大雨隂寒大臣出　商风属金臣之象占以商日有风声如离羣羊如叩钟磬如飞鸟之集羽发屋折木主宫宅自相伤及有鬬兵急令闗梁不通其日风从宫来国有忧令且行将在外兵不战商来白衣聚闗梁塞大将退外敌来角来防在国兵且行征来君令行兵且出羽来大雨兵在外解　角风属木民之象占以角日风声如千人语訚訚然令人悲哀或啾啾如人呌如千人呼啸如鸡登木声发屋折木不出九日或急鬬战或有疫其日有风从宫来贵人疾及土功兴商来有暴兵军令起角来急兵入城邑征来忧火绵纩贵羽来岁饥　征风属火事之象占以征日有风如奔马摇炎火如缚彘声发屋折木在三日内火灾吏忧自行外有急事妖言入舍其日风从宫来寺舍有哭泣熖火商来兵急人君出辅相灾边兵鬬角来大灾土功起将有大旱火征来熖火起人君忧羽来寳物出多震雷有使命　羽风属水物之象占以羽日有风如击湿鼔如激水扬沙发屋折木在五十日内籴大贵兵起闗梁不通城邑固守其日有风从宫来风雨寒气伤物商来有鬬兵国不安角来邉城围不解征来国兵受命臣民有忧羽来大雨水霜雹灾
　　六情风
　　申子为贪狼亥卯为隂贼寅千为亷贞己酉为寛大辰未为奸邪丑戌为公正　北方之情贪水也好行贪狼申子主之水生于申盛于子其性浊而润多所好则贪而无厌故为贪狼其日风从本方来不出七日闗梁惊不则自攻他界若将加奸邪风从隂贼上来有盗伤事将加贪狼风从贪狼上来有贼欲害人祸起北方从公正上来有报怨人来扬兵相击年凶风从奸邪上来恶人持物风从亷贞上来他人相赂风从寛大上来得礼相候欲行人则风从隂贼上来家人相牵引不则出行为禽兽所伤　东方之情怒木也怒行隂贼亥卯主之木生于亥盛于卯其性受水气而生贯地而出故为怒以隂为害故为隂贼其日风从本方来不出七日有隂贼入界偷营塞风从奸邪上来时加申子有盗贼风从亥卯上来有贼闘在部界必伤人风从贪狼上来白刃相伤风从公正上来外人谋内风从寛大上来告咎行贼与人风从亷贞上来巢次事恶人所伤　南方之情恶火也火行亷贞庚午主之火生于寅盛于午火炎猛无所容受故为君恶其气精整故曰亷贞其日风从本方上来相辨寃事风从寛大上来时加己酉为贵客以酒宴乐迁官诏命风从奸邪上来妖人为怪妇凌夫风从公正上来贵人有事相问风从贪狼上来妖人为怪妇凌夫风从隂贼上来有所克害人　西方之情喜金也金行寛大己酉主之金生于已盛于酉金之为物喜以利刃加万物故喜为利也刃所加无不寛大风从本方上来有酒食防喜庆事风从亷贞上来时加己酉为贵客赏赐
　　上方之情乐也乐行奸邪辰未主之上方北与东也阳气所萌上故为上方辰穷水也未穷木也木落归根水流归本水穷于辰水穷则无隙不入木穷则旁行故曰奸邪其日风从本方上来于七日内必有贼及隂人诳诈虚惊从寛大上来时加辰未有人持酒礼来相疾谋杀日时皆加奸邪风从公正上来文书诏命盗贼相牵风从贪狠上来贼人持物逃亡风从寛大上来因酒食为病风从隂贼上来宿人相攻　下方之情哀也哀行公正丑戌主之下方南与西也隂气所萌下故为下方戍穷火也丑穷金也金刚火强各归其乡火刑于午金刑于酉皆其盛也盛而受刑至穷无所归故曰哀也火无私而刚故曰公正其日风从本方上来两军相向大将来降不出七日他兵自败风从奸邪上来时加寅午欲告吏人私物时有风从公正上来时加公正吏人相争仇人报怨风从隂贼上来下凌上风从贪狠上来亡失逐踪风从亷贞上来君防欲迁风从寛大上来出逢酒食
　　天干风
　　甲日大风海中兵起　乙日粟贵夷兵侵　丙日边兵围急　丁日旱疫　戊巳日土工兴食贵或迁邑　庚辛日声如呌怒者宜备边　壬癸日飞沙折木北人侵边三日有雨可解
　　十二辰风
　　子日大风日光沉沉兵起水中　丑日扫地沙粟贵　寅日大风赤气四塞有火灾　卯日黄埃冲天大风起蝗虫生　辰日大风虫行　已日蓬勃无常大旱午日乍迟乍疾人民不安移堡居集　未日无光影
　　土工大兴　申日声如磬粟贵盗攻　酉日风萧萧濡顺大水河渎横流　戍日尘雾横天扬埃十里边兵四起　亥日摇沙折木贼兵相攻人民不安　参以五音防其六情推之皆顺风势异常则占
　　观风察将
　　两军相当因五音之风以察其将　其声殷殷如雷如车如击鼔名宫风其将寛和而有信　如金石相击如钟声杂佩和响调名商风其将威猛而好杀　声肃肃习习名角风其将仁恕不可欺诈　如奔马炎火掣裂为征风其将猛烈难与争锋　若流水扬波激气相杂名羽风其将贪奸邪
　　主客胜负风
　　两军相当未明胜负以所占时与来方为主其日纳音为客若时与来方能制纳音者主胜反之者客兵胜若相生者为比和不胜　子午为宫属土丑未寅申为征属火卯酉为羽属水而己亥为角属木　风从干坎艮上来先举为客胜震防离上来后应为主胜坤上来有谋不成雨不利兊上来客有伏兵主不设备必大败
　　兵胜风
　　初出军日风从后来冲雾突云人雄壮马嘶逸旌旗如举势指敌方鼓角清而响者全胜　从傍来而向前者得天人助获得敌粮　未战风从地上五音相生位上来生我者为母翊子我生者为子扶我天色晴明人马奔逸士卒懽心风势和缓者军胜天气昏浊风势寒克尘土蓬勃者即不利　若敌入境经要害过城垒三日内有风雨雷霆从军上去为龙虎之助天与之共伐战必大胜　若安平之时风云相交即急战风为主云为客若风势大云客薄小主胜若云色浓厚势急风弱不能震怒者客胜
　　兵负风
　　初出军及三日内风势蓬勃逆来冲我旌旗不举人声怯马不嘶或从后或从旁起吹沙扬尘人马行过步或无迹此名鬼风　或出日或交战有急风甚雨军马不能振者皆为败军　若天气昏沉风声错乱或久隂不雨下有谋宜设沉机以顺天意　又曰出军而飃风骤雨牙旗摧折旗旛绕竿或下垂者交战将死　若营阵既成而有风卒来相掩军幕旌旗折林木摧为恶兆主将失位其军叛散
　　攻城风
　　若敌城相近攻击未克风从敌来射我军上而复起数日者城有强兵欲来袭我我则援兵将至当严兵以待使克当拔城而获财寳　若军他境下营才定有急风来射我云势奔速乍东乍西速防贼兵过掠　若旋风入营昏尘蔽天干戈帐幕倾倒者急防不虞　或云气旋风从入敌城者从入处攻之胜　角日风从子午上来时加日中夜半其势迅急寒克者敌城必防　若风从角上来号怒发屋折木者敌兵将至宜避之　若从亥子上来夜发昼止大寒不解夜所必有败攻其城寨凡羽日大风寒克日光沉冥有兵围城客胜
　　营寨警急风
　　城寨相守胜负未决风从岁月日时刑上来者势迟缓者宜防贼至必大战其势急速乍起乍止当有狂贼逢小战　若贪狠奸邪日风从隂贼上来或角商日天气昏沉寒克与岁月日时刑相防者急战止　若两军相守未战忽有风从贼方来初起尘埃蓬勃及至我军上势低小髙索不等不者其贼在十里外不为闘战
　　占贼知数风
　　欲知贼数多少视风所来之门为月期所辰来为道里以止起时支干为人数乗王气十倍相气五倍休废如数囚死减半
　　敌兵起退风
　　凡寛大亷贞之日风从已时上来天气温和者敌兵退散四方激上来亦然　寛大受商之日从丑未上来连三日客兵退散　受商之日从酉上来连三日天色晴眀大军欲退　又寛大之日时加寛大己酉发止即羣贼解散　若寛大日风从己酉上来夜起昼止者众贼解兵卒未散反之而天色温和者士卒皆散隂寒即未解
　　吉城风
　　商日有风发木从阳征上来连三日城中主军胜　如有纯征风起于征日寛大时客军急败之象
　　凶城风
　　凡军营久相固守及初下营后拟为攻却未定或有风偏厯八方周旋不定发屋折木吹尘蔽为八难风亟须回避其城可屠其风至则令弱兵先退精兵先进以强马向敌作阵拟而回之　若城内忽有角风强起势恶倒戈恐人须严备　或旋风入营天气昏暗吹帛向空人见之军不利宜祭天地抚士卒则无咎
　　伏兵风
　　若风忽起尘埃蔽天坚叶茂条皆落从三刑五墓上来或起或止前后有伏兵掩人不备　若风势寒克者凶清眀温和者止
　　宫庭旋风
　　凡宫宅有旋风入者当以五音六情占之用五相休囚刑徳以分忧喜若从徳乡来为喜吉事刑乡来为忧事如日辰囚死胜时为凶事若起于寛大乗王相为酒食赏赐休囚为逸退　若人屋室中扬衣物当忧财物大惊　又曰西堂为父母东堂为子孙北堂为祖南堂为孙中堂为隣里垣墙为小口井灶为妇女碓硙为奴婢马廐为仆门为宾客防为诸公若从贪狠隂贱奸邪上来各防其人有谋皆以五音所属知其姓名以发时及日辰知其长幼以刚柔知老少以王相知吉凶　诸旋风起而止前者皆以时音期之角期九日是也　若从人年墓上来者为疾病墓在木乡为从髙坠下林木所伤火墓有烧炙血光土墓为疮瘇金乡为格鬬水乡为沉弱　厌亡岁刑上来县官口舌月刑亭部相召日刑有闘争时刑急速事岁徳上来酒食相赏月徳上来喜庆日徳时徳上来亦然　凡风起坐席君子失言小人亡财　若十人同行共坐有旋风相冲未知有难有喜　孟为长仲为仲季为小年亷贞寛大为宾客为善人公正为吏人贪狠隂贼奸邪为盗人以日辰王相取尊卑贵贱阳日为男左者同隂日为女右者同　若在公宇苑囿防宅见旋风分眀依道不急不恶渐向来者即贤人至亦使者至诏命喜庆事
　　道路旋风
　　凡行道之次遇旋风者当以行年五姓决之若风突人从亷贞公正寛大上来与人行年本命相生者皆为吉则必有喜庆酒食相迎从奸邪隂贼贪狠上来与人行年五音相克者又昏恶蓬勃即灾至防人侵谋杀害事宫日忌争田宅及移徙人年在火者吉在水者凶商日忌入山林坠下伤人或失财物角日忌疾病哭泣闘击相伤带刑者宜自防征日忌争讼文书或金铁之事羽日切忌没弱及失衣物等　凡行道遇旋风从南方来必有酒食事若四面覆人宜急回避之　旋风两处之夹道随人行者从吉地不大灭者无咎从凶地来者凶凡行坐有风从面上来逆向人者恐有伏匿相谋以
　　时五音刑尅占之忽从后来逐人忽过去者以日之纳音刑尅占之以五音六情为本又以清和为吉昏浊者为凶　凡傍赴前行或先从傍道上来或横冲蓬勃过者皆非善也俱以日辰占之
　　边夷风
　　视四季受宫日风从四季上来飞土扬尘发屋折木而天地温和加子午及五日止于子午当有边夷入贡寒克则不至　受商受羽受角之日风从四季上来如当子午风势呌怒兼带刑杀或申子亥卯上来其势急速者当有夷兵犯塞其势寒浊必拔城西四季受角之日时加子午风势急从四季上来中国将伐四夷之象风止之处为所伐也止辰伐东夷未伐南夷戍伐西夷丑伐北夷若风止有雨景色温和则不为征伐
　　水火灾风
　　受羽之日飞从卯酉羽方上来天隂云润人心悲连三日者必有雨大水骤至又有风肃肃调和润气濡物而卯酉之气乘之则必须臾而雨　若受征之日大风折木发屋从丑未寅午酉亥来乍迟乍疾时加子午火发宫寺又辰午酉亥时则风从征方上来亦如之若辰日加辰左部二千石传舍午日加午烧都廷尉舍酉日加酉烧贵府传舍亥日加亥烧防家及牢狱风寒克逆急烧死人三日内有雨则解








　　灵台秘苑卷五
　　钦定四库全书
　　灵台秘苑卷六　　　北周　庾季才　原撰
　　宋　王安礼等　重修
　　天占
　　夫天地之道运动不息而覆育万物者也不失厥中则四序应而寒暑时品物用生故圣人法天道而顺至理政有得失则视吉凶之变以告之使其开悟若天忽变色是为异常四夷来侵当有兵起　天裂是谓阳不足臣民乱而君道失土将分裂　天鸣有声人主忧惊而百姓劳恐失厥上　天火自焚是谓火不炎上以其信道不笃而尚虚伪修宫室无度则厥灾见焚烧宗庙若乃雨血乃天见其殃不肖者不得久处其位其灾兵起若雨肉则为臣不得享当有大变　雨土乃为黄
　　乃为土失其性而民劳或不肖者禄　雨雹则为隂胁阳盛则为雨隂廹阳则转而为雹若隂盛而成雪阳薄之乃散而作霰阳胁隂也皆为政有所胁　若雨石为信不施诈佞兴下居上凶　石坠地近尺余类鸡卵两头锐名天鼔其分大战而君□禄信佞所致是谓火失其性　雨赤草其地民流　雨毛则金失其性邪佞进而贤人去贵人奔　雨羽则君道不通逆施天下　雨螽则骨肉疎而政虐　雨鱼鳖鸟为兵防是谓水失其性雨金铁是谓刑狱为兵灾　雨钱则其下乱　雨骨是谓阳雨政令不行兵起交争　雷发非时主大臣专政女后擅权　无云而雨貌之不恭是谓不肃灾祸并起　无云而雷名曰天鼔当有暴兵　雨木冰大臣凶隂气胁木而雨未降木先寒故木冰雷发不时臣为乱雨物是水银此谓水失其性　雨灰者政所致雨五谷军乏粮民饥赋敛重之所致雨绩者麻纻之类也其分大饥民流亡兵起妄诛杀之所致　兹谓不法厥灾霜夏杀谷秋杀五谷冬杀麦　诛不仁兹谓不仁夏先大风雷冬先雨降乃陨霜而生芒角　贤者遭害则霜附木不至地　佞人依刑兹谓私贼则霜在草根降霜土隙间　不教而诛谓之虐其霜在草木降霜非时迫近之象　一曰夏雪臣作乱雨木多风五谷伤而民危雨粟乃不肖者禄　雨冰水失其性其下大疫降雨罗其下君长凶雨杵臼雨筯并为饥　雨丝绵并为兵丧　雨蘗君有隂　雨土多隂谋　雨釡人相食物如小钱许大从地中生如麻黍粟名雨甑岁穰雨膏如出辅臣贪将帅败　雨露者物色黄白名曰爵锡不出三年大凶又曰下当有变　雨物人莫能识者皆为兵起　天忽昼夜隂晦有隂谋
　　地占
　　地本有隂阳而生万物其形至厚其徳亦至静定而不动者也若忽震动是谓臣强阳伏而不能出隂之迫而不能入隂有余也若外戚擅权后妃专政则为变异小人用下有谋及民扰劳则地震并为兵饥　又春动岁不昌夏君忧秋则兵起冬则土功兴　若牛马禽兽奔惊者天子恶之　若动于宗庙宫庭或动不已国有叛臣谗佞大臣数动诛伐不以理而上下不相亲　辰在亥子或秋行冬令则地裂乃士民分离大臣专恣下叛上进不肖退贤人　若裂有声四方不宁大兵起国失厥土若土忽防乃专在臣民人离散亦为失地　若地火然者火为阳精地为隂主若然者越隂之道行阳也政伤而不克之象臣专忠而终以自害也　地忽生毛为金失其性人将旁从　山忽崩防者所以宣气公辅之象乃隂乗阳弱胜强崩者离散之象此必贤人去而佞人进也　山或陟动是谓皇之不极禄去公室赏罚出于私门矣　若山鸣乃有大乱　若土涌山出即隂盛下人将起地主失土若好治宫室饰台榭淫乱而疎父兄则不成谓土失其性而为灾也



　　灵台秘苑卷六
　　钦定四库全书
　　灵台秘卷七　　　北周　庾季才　原撰
　　宋　王安礼等　重修
　　太阳
　　总叙
　　日者太阳之精而成象光明盛实布照四方出则天下明入则天下晦万物不能观其体犹至尊之不可窥逾有人君之象若明王在位羣臣修职天下太平人民丰乐则日抱珥重光而阳景辉耀人君有瑕必露其虐以告示焉其所经行谓之黄道常以一昼一夜东行一度经三百六十五日有竒是谓岁周冬至之日日行赤道外二十四度去北极一百一十五度少强为极疾日行一度强自后积疾经八十九日弱至春分日当赤道之中与黄道相交去北极九十一度少强日行一度半自后入赤道其行渐迟经九十四日弱至夏至之日在赤道内二十四度去北极六十七度少强为极迟日弱自后益迟经九十四日弱至秋分日复当赤道之中与黄道相交去北极九十一度少强日行一度半外黄道外其行渐疾经八十九日复会冬至之日为一岁盈缩迟疾而有不及周天之数者厯家为岁差矣
　　十辉气
　　周礼十辉气曰祲曰象曰监曰防曰闇曰瞢曰弥曰序曰隮曰想云祲者隂阳之气浸淫相侵抱珥背璚之属如虹而短皆为祲象者云气成象如赤乌夹日以飞之类防者日旁气刺日形如童子所佩之觽监者云气临于日上闇者日月食或曰光脱瞢者瞢瞢不光明弥者白虹弥天而贯日序者气如山在日上及云气作冠珥背璚重叠在日旁如次序隮者晕气也或曰虹象想者谓气五色刑想青饥赤兵白丧黑忧黄熟或曰想思也赤气如人狩之形可想思而知吉防推而广之则曰旁气象云物其类既多各随形色以知吉防
　　日旁气
　　气黄曲向日为抱当日子孙喜臣下忠邻国来降黄者土火之子气横在日上形直微起为戴戴者德也推戴福祐之象主国有喜人臣德至于天则有之　一珥在日傍者为喜两军相当军须和解所临者喜所在之方无军则为拜将　两珥者气缩小在日左右主民寿考珥常扶日如民不失天常　三珥黄白女主有喜黄
　　喜白丧赤兵青疾黑水　四珥天子有子之庆　又气抱在日上为冠气主冠带之象当立侯王建封亲戚国当有喜　气小而日下向上曲者为缨为得地之喜气小半晕在日上日负为得地为喜　在日上为承气臣承君也又曰日下有黄气三重若抱名曰承福人主其喜且得地　日未出而上有黄气如半晕状白日人君有德令　气如履在日下为履又曰气直立在日下亦为履气主内外宁吉喜气也　气如赤曲在日傍类珥而长为提见则有兵　青气赤横在日上下为楁格鬬之象　长而斜倚日为防戈防相伤之象　形如背中有一枝如山字则为殃君臣不和上下鈌伤　形曲向外为背背叛乘逆之象其下有叛者　长而直立日旁为直其下有自立者　状类两直相交为交淫悖之象　凡气之异黑如龙在日上下乃风雨　或来冲日或如人卧背日旁者下有反臣青而守日者臣有谋亦戒饮膳扶日亦如之如虎守日者君好禽色若在四时王日者其色充时令者君有忧　赤如牛守日下有兵色赤扶日亦如之又为失地　如马守日战则兵伤如人头旌旗在日旁者为兵　如人乘依在日下者
　　为天子气　如人所持如人事日在日下者其下臣叛如蛇贯日青则疫及谷伤其下亦有叛者黄为兵黒
　　咎两赤如死蛇在日下者大饥疫　如交蛇在日旁其下有贼　两军相当如布席来掩日其下大战若偏在日旁其尤甚万人死　气如食日臣不忠　相交贯日旁者将不和　有背者其日长防　气漠漠如车马行走在日下者下有破军　青色其上下者吉可以出军直立或贯日者宫中有鬬　如箭外向日下者不行
　　三月有君出　赤如冬株在日旁者兵起客胜　赤如血光覆日大旱民饥千里如釡钺在日旁者君忧　赤白青黄色刺日者其分有丧在日旁去疾者无功若停半日者小胜终日者大胜　比云之异日中有云如人其下有反者如杵长尺余来冲日其分君长恶之　如赤青乌在日下贼人有谋　如两青乌相向日下者人主有忧　如三赤乌啄日兵起　如虎躅在日下大将反　日出有云横截之白色丧黒曰惊三日有雨解之日始出及日入而贯之不出三日有暴雨　日始出而
　　隔之下有兵有雨则解　白云广二尺在日左右其分国忧　赤云截之大如杵军在外万人死两军相营不利先举　赤云之占日未出而见于日上君侧有佞臣如扫来日或两头鋭在日旁上下左右不宜先起兵
　　撞日者大战亡地扶日或曲如轮在日旁名曰提皆为兵失地　曲向日者不出三年有自立者　如跃鸡在日上不出三月有兵丧　如鸟夹日飞状君忧　如虹与日俱出所临国分有兵丧　青云夹扶日臣有谋夫晕气之数犹多天地之气将交不密未成风雨当为晕气晕辉荣之象也其别有抱珥背提虹贯有重有贯有日有方有色有戴有道尤为军事以先有为发先去者为败晕抱所临或晕相交其下军胜则客伤　帝德广运则随其时旺色其政颂平则中黄亦随其所乘之色　信及豚鱼边境归附内平外成厚德所被则其晕色黄及抱珥直承履色黄并为吉庆　晕内珥抱所为谓围城者内人胜　晕有重抱后有背若战顺抱者胜得地有军罢师　晕有抱北为顺贯晕内在日西西军胜南北东仝　有军而日一抱一背为破走抱者顺气也背者逆气也　抱且雨珥至日而一虹贯之重抱有璚或抱两珥抱而白虹贯之五者皆顺抱击者胜　两珥虹贯得二将三虹得三将　重抱有璚两珥为军中不和　黄白润泽内赤外青天子有喜有亲来降者不战而敌降军罢青色将喜赤兵争白将有丧黑将死晕而珥宫中多事忿争宜察之在春则天子更令一曰主有谋军在外三军有悔　晕抱珥上将军易　晕而珥如井干国凶有大兵　交于日上两将军易　相敌相当而珥平等俱起色同军势相等　色厚润泽所在之方喜有珥直为破军　贯至日为杀将　晕有一背有叛者有叛城在东东军叛三方同又曰晕而背兵起其分失城　背在晕内为分离　青外赤内臣受王命有所之　晕上下有两背无兵则兵入　四背在晕名曰不知有内乱　晕而四背璚其背端进尽出晕外反从内起　晕珥背左右如辋者兵起其分亡地兵满野而城复归　有气如人居晕中不出三日寇入城　晕而有鋭气如锋四出者其下亡地　晕而四方均等为力停有缺薄微细所临者败四缺在外则军尽散　气如死蛇属晕者大将死不利先举　晕而有赤气如战临之其下兵起　晕而有青赤气从中四出者围中胜晕不合而有云如人在外相逆聚者兵战不胜　晕
　　而有聚云在外不去者兵起又曰不出三日围城　晕而有众云如羽临日不去其下有忧　晕而有青贯之有围城　晕而有云气之日随所向击之胜　晕而二珥有云贯之其分多疫　晕而珥在外聚云在其外不出三日城围出战　晕而四背如辋又曰提其国有众在外有叛臣　晕而有赤云如轮曲向日为内提内臣叛背日为外提外臣叛　晕而四提有大将出世者白虹贯之或晕而虹贯至日顺虹所指从贯所击之胜贯日败攻城可拔　晕而二白虹贯之有战客胜　有战重晕四有五白虹贯从内出外围城主人胜城不拔重晕则攻城围邑不拔　重晕而白虹贯日围城客
　　胜　晕而重外清内浊不散军会聚三重有拔城　半晕有一背一璚或两旁不合背臣谋不成　晕珥而中有两背璚战不胜　交者偏交两气相交色青赤如晕或如合背成正直或相贯穿或相背向背为主乱军内不和人主左右有争者　日交晕无厚薄交争势力均厚者胜争者先衰不胜　若入连环为两军兵起争地至日月则两军相向者顺以战胜杀将日在上者亦胜若贯日则其下有破军死将　日有三晕军分为三晕而中有两背璚叛从中起不成　晕再重人君有
　　德又曰立侯王色青其下有兵谷贵赤其下蝗虫旱盗作黄则灾在公职不治好起高堂或谷伤兵起白乃其分多风雨民不安而兵兴谷贵黑则其灾左右用事之臣贪财亦为大水民流冬雷夏霜　三重兵起谷贵有伤赤云贯之其下失地　四重军败于野其下有叛臣五重女后妃有忧　六重其下失政兵丧　七重则
　　中国弱而外藩盛　八重民乱忧　九重岁荒外番侵十重天下乱各以宿分日辰占之　晕而半不晕所
　　在之方军胜　晕如车轮半晕在外者军罢　半晕而向四方则对所向之方外番人来入中国　凡半晕再重则国民蕃息岁太和以日宿占国分占　日初出日上如升葢有欲和亲者　半晕头锐则先战及所指击之胜　方晕若井干天下和平若上下聚二背将败人亡　晕如井垣车轮二国背兵赤白有军晕黄而不鬭兵来解青黑和解分地色黄土功动人不安又曰风雨时物贱国安色黑有水阴国盛又曰灾在用事之臣晕以内为身外为心内赤外青羣臣亲外外赤内青羣臣亲内　晕且戴国有喜胜战从大击之胜得地　晕外有一直臣欲自立青外赤内不成三直亦如之两直有叛者　凡两军相当谨候日月晕气知其所起相当应等者其势均近疾多有实乆常大泽厚密抱者胜逺迟少无虚薄短少疎背者大破重抱为和亲抱多亲者益多背为不合和分鬬去为分离相去背于内者离于内背于外者离于外　凡占分离相去赤内青外以和相去青内赤外以恶相去　晕而明乆若内青外赤或内黄外青黑或内青外黄或内白外青内人胜内青外赤或外黄内青内黄外青外人胜　若晕而七日内无风雨兵大作不可起众大败　晕而明有兵则兵罢无兵则兵起不胜　晕而周而东北遍厚为兵福在方战胜　晕欲前灭后成者后成面胜　晕于日上将军易日有朝夕晕是谓失地主人必败　凡晕又以十干
　　占之甲乙为火灾丙丁为臣不贤戊巳后族盛庚辛将帅利壬癸臣专政　又以二十八宿占之角大人主忧内有谋以赦除旧亢则大臣忧雨伤稼民疫氐则王者恶之其分兵忧又女后恣房为兵起失位心则王者忧尾女后忧将相灾箕则宫后相搆国有妖言斗为宰相忧宗庙不安牛则阴国暴兵起女虚兵始后妃恶之虚又为丞相坐罪民饥危则下有丧室则女后或其地有灾壁则贤者废邪佞进奎则下有兵大人忧凶娄则财物空或大臣有咎胃则仓库之官凶或五谷不登昴则胡赵之君忧阴国失地毕则边兵动敌有患或多风雨觜则臣有忧参则为饥井多风雨秦分忧鬼则臣受其分有兵柳则厨官灾又岁饥星兽疫死周分忧张则宝化大起出其下君长凶翼则乐官逐民多疾病轸则王者恶之或兵起　葢日晕之占皆率以晕言之若二十八宿之晕与五色占相似为日宫当详而用之
　　日瑞应
　　凡日之应主于君而司阳人君德政皆得则日色精明而光光者光异于常也　五政不失政令必行阴阳和顺则光黄而明　君有盛德朝有善政则行中道躔次不差　君德应上天下和平人君王字日中王字也　圣人在位羣臣奉职则乘土而王　其政太平则无色无亏五行之色傋其光耀不止于一也若人君有德天下大丰则有四彗彗者其光芒出入彗也天下大庆一岁再赦则有二彗有封禅之庆则重重有光而其外一重亦谓重光　人福昌有寿则有黄　天下太平则其芒如举火　外国入贡则有二黄人守之君圣臣贤天下顺心则气龙凤龟鹤等形围抱之　人主宫中有喜
　　日凶变
　　日变异状日出三竿亭口无光日月病又曰黄色无光占侯王病　日未入亭无光日月死　朔日色紫为丧为侯王死　日乆不明上蔽克塞臣恣而专刑　日过中时无光德政不明也　天下云尽赤白色无光一月间有兵　日无光四散阴阳皆昏乱君道有阴谋　日失色或赤而无光所临之下不昌　又曰臣逆君浊日色青则君弱赤则无智黄则君闻喜不与黑则君恶见于昏　中有黑子夺天不顺之异也　黑气者亦为日薄皆阴也臣不掩君恶见乃百姓怨而恶君　若乍三乍五则臣下有谋亦曰臣蔽主明　日赤如火光或光如赭色大将战死　日赤如血其下有丧臣叛国乱齿足其下叛日形如虹其下暴师其下必乱日出如大影照地其宿国乱两日并出天下有兵无道者亡又曰是谓阳明假主抗衡并起争其下国乱三日并出不过三旬诸侯争　象日俱出天下分　若两军相当数日并行有战拔城分营以应之　天有妖孽十日同时俱并出　象日者似日之形而非日也　日月鬭者别有假于非常后世始悟惟数可以推算乃云应厯者则不占
　　日食
　　日为至阳之精人君之象前世儒者以为若君行缓急则日为之疾迟稍距常度乃为月之所掩即阴侵阳犹君臣同道逼迫其主而掩其明君道有失国无善政男子不修阳事阳事不得成或骄佚自用聪明闭塞亲戚干政臣下专恣上德不宣人民怀怨阴气夺明而阳不克君不觉悟则日食有咎谪见于天不救则有谋乱之萌　凡日食少半灾轻大半灾重　食既则国忧君咎其非朔望及交而食或近朔望气凌迫或无光黄赤匿气薄暑皆谓之薄其灾轻于日食日薄食者人君诛罚不以理奸臣谋兵此谓下凌僭迫而侵其权阴侵阳覆而阴气盛掩日光其下忧近期一年逺期三年大抵薄与食皆是人君失德之变日食占于君或验在臣此乃君能德而移其咎也　出军而日食军伤将亡食既者大人忧其下臣有谋夷兵起所谓前后将大后事又大则食当既宜破阴谋黜邪修边严号令则其灾止　若食正旦所谓三朝受朔之辰夏四月而食是谓孟夏纯阳之月皆王者恶之　前世得者占于食　又占于分野又占于宿次又占其色又占其所起之方异状　天气之差在四时春女丧夏诸侯死秋兵冬相死　以十干占则春庚辛夏壬癸秋丙丁冬戊巳皆下谋上　甲乙四海之外不占丙丁江淮海岱戊巳为中州河济庚辛华山以西壬癸常山以北其下君长当之　在十二时寅卯辰木域也昭谋者司徒也己午未火域也昭谋者乃太子申酉戌金域也昭谋者司马也亥子丑水域也昭谋者司空也　又十二国占在十二时日出至辰为宋郑辰至己为楚已至未为秦未至申为魏申至酉为燕酉至戌为代皆期三年其下畏又以十二月占正月四月大臣防民病二月大夫死或旱丧三月其分叛亦大水五月诸侯死亦为旱六月人主有谋其下分士大臣死七月大水岁恶八月天下有大变兵起期三年九月有自立者不成米大贵十月奸臣在朝十一月其下亡地籴贵牛死十二月天下有兵牛死水灾麦不成熟　在二十八宿占在角则王恶之司农之官有忧亢则为下有谋氐则卿相谗谀君后恶之房则王者忧疾大臣专政心则法令有失将相相疑尾则后宫不安戒游幸或大风折木而饥疫皆作燕地兵丧箕则怒风发屋后有灾而疫疠行斗乃君后不安将相及其分有忧牛其下有叛兵女则后宫戒巫祝后妃忧疫虚则其分有丧危乃有哭泣室则人主游幸不节外戚擅权壁则为王者教礼不行阴阳不和男女多伤奎乃鲁分防宜边戎娄亦在边臣或郊祀不谨胃有转输之事其分饥疫边兵作大臣坐罪毕则边将士亡逺国谋乱狱官有忧觜则臣有谋议宜察主边之臣参则大臣相谮阴国多事参为井之分臣有谋不成而旱民流鬼为丧或贵臣忧天下忧疫桞则宫室不安防官忧星当禁兵大臣黜贤者忧或其下兵乱张乃山泽之官灾或掌御膳及财库之官忧翼则王者失礼宗庙不亲法官代太常施德令则无咎轸则在主车驾之臣或将相坐法一曰后有丧　又占五色青则弱于任善下生怨患赤则君不隆礼不问学之所致黄则掩善之政白则弱于诛罚不坐仇雠黒则宗庙鬼神失享其所起则从上失其道君当之亦为失君从旁者失于令相当之曰失臣从中者内有伏谋　又以色占青则谋者止赤则事成黄则谋者诛白则事觉黒则其谋作从下者为失民又曰失于事将当之又曰皆于贵不在民又占色青则民相谮后有疫疾虫蝗大旱黄则民失其君后有土工白则民相残害后有小兵黒则小民多怨后有水灾　有大风四方有云者宰相专权欲叛　地动昧而寒者公侯专恣大寒则夷兵动或有晕珥者后妃有谋　四边有黒
　　云者臣有尽忠　其妖气如虹在日上者近臣犯上如晕鸟夹日者名曰天鸡守日后妃有谋如白兎守日民叛谋举兵　或有二珥四珥而食或有白云中出以日占甲乙天下有兵丙丁天下疫戊巳有兵丧庚辛下迫上壬癸有土功事　日食之占自十干至妖气星经各具占验验术者宜参考详察焉










　　灵台秘苑卷七
　　钦定四库全书
　　灵台秘卷八　　　北周　庾季才　原撰
　　宋　王安礼等　重修
　　太阴
　　总叙
　　月为至阴之精盈极而阙主夜为阴为臣为妻为水说曰照为光不照为魄禀日之光近日则敛犹臣近君恭而屈也逺日则满而明其守道循法君荣华而体舒也当日而食犹臣僭君而祸至于覆灭也盈极必缺示其不可乆也行有望晦朔迟疾阴阳刑政之等不行日道不敢与君同列也臣修礼而奉君则月光明天下太平其色光大君乘五德而王其政太平则色如其德而明月望之夕日月相望人居其间尽覩其明故其形圆上之夕日照其侧人观其傍半明半晦晦朔之日日照其表人在里故形不见不见常率日平行十三度百分度之三十七初行迟日行一十二度微强自后益迟至十三日大强行十四度大弱自后损疾又行十三度大强复行十二度防弱迟极则渐疾疾极渐迟二十七日半强迟疾一终周而复始当合朔加时与日同度以平行之经七日有竒去十九日一度少强光魄分半为为上又经七日有竒去日一百八十二度半强光魄圎满与日对望为望又经八日有竒二十二日向日九十一度少强光魄复半如为下又经七日有竒二十九日复与日防日有盈缩月有进退不能尽如其数以多少通率之则皆二十万分其日五千三百有六也所行之道谓之白道斜带黄道出入内外不过六度出则为表为阳入则为里为阴又行九道则春行青道二出黄道东夏行赤道二出黄道南秋行白道二出黄道西冬行黒道二出黄道北自交之宿月当黄道外经十三日半强月之宿亦当黄道自后入黄道内又经十三日半复防交初之宿而不及一度半弱及为退交之度日月交当朔望则日食前史以为凡月之行合则月在日后若晦而月见西方是谓日前为大疾日朏食舒缓臣下骄淫专权之象阳则行迟阴则行疾又曰侯王恣意专事臣不忠急月行疾也行疾则君所缓合朔则与日合而月见东方是在日后太阳阴迟日侧匿人君严肃臣下危殆恐惧之象急则阳行疾阴行迟又曰缩者王侯缩朒不任事臣下强纵故日月行迟则君行急又曰月顺轨道由乎天街中平道是谓安宁人主益寿民和岁丰不利举兵行出阳道则旱风阴道则阴雨圣明在上则行依九道若上不明臣下女后外戚擅权则月多失道而进退不常是故月有变则肆赦宥寛刑狱则可免咎
　　月变异
　　若君道昌后妃喜则月有黄芒或戴气　国有喜则正月有月者此数古者以为瑞　若变也青为饥为忧赤为乱为旱黄为德为善白为兵丧黑为病为水皆以其宿分占之　一曰将有忧凡朝无忠臣小人进用则月行当望而不望主不昌攻人地者有殃　未当望而望主更令攻他人地者昌　未当缺而缺大臣黜当满而不满贱臣为害　当而不是谓大安未当而兵起　望前西缺望后东缺名曰反月臣不奉法侵夺其上势不救则小兵起其中　当出不出有阴谋其下乱　未当晦而尽其分亡地望而月中蟾蜍不见其分水城陷民流亦为女后宫中不安　凡初出若盛明者女后恃政　无光者其下有死亡　大而无光者其下亦有死亡　大而无光其下城不降臣下教令不行民饥　小而无光其城降君上二旬米贱　若先出而后没天下乱　始出而有兵则兵罢无兵则兵起出地若始生见东方天下交兵见南方米贵始生而半者女妃强昼见臣专政夺君之明外国兵强中国饥天下诛谮　若生齿有贼臣羣下相残若生足芒刺昏乱德政不平则生足芒之类也　芒色赤有祸后戚擅权光若爪诸侯谋叛或其下垂军败又曰爪四方所指若有事诸侯强而羣下附则举足垂爪为两段将相有谋三段四段者天下分乱　色赤如赭大将死野　分为三道僭道者亡坠入地大国臣亡国忧　月角各有一星在军在外有名贼主　日月相去二寸大乱　两月并见其下兵起国乱地陷水涌三月四月及数月皆出其下为异姓争为破之亡　见日中其下失土　星入中其下有兵丧亡　凡有异气若始出时有云居其中似禽兽状名白纂　所见之日德王之方受其害若其下有气如人相随是谓恶城其分诸侯王当之若其中有如人行两争客胜　若其傍多云如人头其色赤为大战白为兵黑为水若有云刺之亦占其色青贼害君长多殃五谷不熟亦为破军相攻黄则女主忧白则君长亡黑则阴雨逾时　若有赤黑交临者其分丧军　若其傍有白云大如杆抵月期六十日外有战破军死将亡　乃若有云一白二黑三苍其大如厚布抵贯月围城拔邑　赤云大如杵戴之其占如日
　　月晕气
　　月晕者臣下专权之象国不安七日内欲有风雨　又曰终岁无晕天下有兵邻国不和　重晕大风起　若有背在外则私成于内　三重天下受兵　若有赤色云贯之其下亡地四重六重亦如之　五重女主忧六重其下失政　七重其下主凶　九重其下兵起流血亡地　十重有大变　以正月占晕甲乙民多病丙丁旱而金帛贵　戊巳岁丰庚辛有赦壬癸多水旱无精光是谓大荡有丧其下　晕有光者主起兵降　军在外晕师上战必胜　晕有黄色将军益禄　有交章赤光其下不出三年遇兵　晕而珥从珥击之胜又曰期六十日兵起又曰五谷丰登岁序则月有晕珥若不晕珥人主有喜兵大胜于外　月有珥占其色青忧赤兵黄喜白丧黒国凶期月有两珥十日有三珥两珥国喜四珥女后忧不则忧必主侯王又曰国安君喜皆能如是　两珥有半喜　夜半两珥边有恐抱珥在晕外赤者外人胜白珥其下为降　珥且戴不出两月主有喜　两珥而白贯之天下大战　不晕有四璚臣其有谋不成背璚者臣下弛纵欲自相残宜备左右吉　晕不外合有四背璚外其有谋不成　晕有背气所临者败　有四提天子无其下忧　晕而多白气从外入有拔城　晕而有蜺云来乘之以战从蜺所击大胜　晕而虹蜺直指至月破军杀将　白晕贯之其下有乱晕如连环有虹指不及月女贵人有阴谋　白虹贯月大兵起将军战于野　晕而有云贯之左右吏死　若虹横贯之起兵者胜　若晕而有云如布疋若三若四贯抵月战者勿当当者破
　　月晕五星
　　若春木夏火秋金冬水四季土其下兵乱　五星相近相聚一舍晕尽及之其下君长恶之　五星色不明主人胜反之客胜　又曰晕土星所在之分兵起不胜必死不则亡地　又曰晕金星其野受兵战不胜　又曰若入晕中星色不明客败若有角客胜　晕水星其下有水又曰春夏民有寒热疾兵起冬其下主忧一曰在春大旱在下主死在秋大水在冬大丧　凡月晕流星出晕中其舍贵人出又曰国有忧其色赤拔地黄益地白来年熟黑军败入晕有使入
　　月食
　　古人以谓在日之冲其大如日日光不照谓之闇虚逢月则月食値星则星亡当望与交会而闇虚之气掩之今厯家月望行黄道闇虚有表里深浅故食而南北多少又曰乌抗衡光盛威重数盈理危之灾一时顿尽遂使太阳夺其光华闇虚亏其礼体质小僭则小亏大骄则大减或臣行刑直法中怨气盛溢害及良善或人君行适过专受所制则月食不救则水旱坏　月食籴贵大臣失刑其国有大战　所宿分贵人死　兵常在内　月食者其分受殃　兵来而食者所当之分战不胜　又曰食出则军折伤　又曰修六宫之职与刑事月食戒在臣下防夷狄察阴谋　一曰食尽女后当之兵在外兵罢不尽则大官应之　又曰月食损光明咎女后破军杀将少破半灾轻大半灾重　食既大臣有咎女后退若薄则为女后忧大臣失其所理　凡军行遇之宜将军不出有谋叛　凡月食七日内则有风雨　解占其所起变色四时与方所晕五星而食或变异及二十八宿其所起从上谓之失道　又曰君亲国君当之从旁谓之失体相当之从下谓之失法将军当之又曰从下起谓之赤子食其阳及起南方男子恶之
　　【食其阴及起北方女子恶之东方少者恶之西方老者恶之若未望而食从上食而尽无光天子恶之】月食而变色人多死杀籴贵赤则君有咎不出一年黄则有立侯王者白失地或有丧黑有疾病以其下宿分占之　又曰月己食青色为忧赤兵黄财白丧黑水其在四时并其方春岁恶夏旱秋兵冬女丧　又曰其于德王之方皆为其下君忧又曰食东方其日中恶风四方主人为客　其晕五星木则天下大战火则其下破军　土乃土工兴金为兵强若大将有志水则为水丧其变异则明食中不出五年国有兵丧　食而鬭有
　　军必战无军兵起随所食战利两月兵起天下大乱若有气出入从外入则主忧从中出则客忧若从南方者南军三方亦如之有彗星入其下有丧　又占二十八宿角大臣忧狱事法官黜其下不实亢刑法之臣黜其分忧氐则后妃恶之大臣黜其分疫房乃大臣忧或臣下专政心则王者公卿忧或曰有贼及丧尾箕乐官黜后恶之或暴兵作而车骑满野斗牛乃后夫人侄娣黜或兵起而所起之分饥女则宫中巫祝咒诅当有黜者或女后忧而女工废及为兵旱虚则为刑及掌金玉之官忧又曰阴道数伤不能化生或有黜削之罪壁则不用文章大臣灾后忧一曰民废而乳妇不安奎乃将战死阵之粮一曰民散聚敛之臣忧其分兵丧不尔大臣黜娄则后有忧民饥军罢不战胃则君后有忧民饥或委任之臣当黜昴则贵臣凶女后忧诸侯黜门戸之臣有事或云将军死边地不安边兵大起毕乃有边兵或边将有诛不则狱官黜其分君臣忧邉人大疫觜则旱灾贵臣大将忧或其下有叛者参则臣有谋贵人凶或主兵之臣黜其分饥井则大臣黜后有忧谷不登其分兵丧鬼则贵臣后忧宫室不安大臣忧百姓贵臣以语言坐罪星张则大臣皇后暴忧岁饥翼则忠臣被谗皇失礼北边兵动轸则后恶之大臣忧
　　月凌犯杂占
　　月犯五星木则其分饥荒民流边兵凌多贼盗刑狱事繁相死其下有拔城　犯火以战小吏死亦曰贵人黜有兵亦曰胜之国将凶木则其师败　土则其宿下犯上一曰女后后宫忧又有流民　金则强国则难国战不胜一曰民散　水则兵起上卿死或廷尉天下多水彗星入月兵大起一日期十二年大饥触之贯之民
　　臣为叛流星入月主女疾或削士民若无光将戮星大而为兵丧　彗星在月上兵起将死四夷来侵　流星在月上其分乱　若天无云过上下其分善　奔星入月其下有谋　流星入月及双贯月大臣防若冲而透者其灾尤甚亦为天子有咎一日冲而色白者后忧赤则后疾病或宫中有口舌主者忿怒　流星映月光或五色暎天气而夺其光者皆为大臣出使　如赤光前方后鋭大者公卿欲起兵若四方一时入者大臣叛一日四方有使还巫佞君上　月食五星王侯戮其分有逐相或兵丧民流其分饥女后忧　火乃其地乱土以谷又曰民流千里　金居月中无光名曰食金强国君灾又曰强国战　水其分有女忧若水饥一曰以女乱又曰兵未起而食所当之国战不胜　又曰月食五星其分灾或亡地又曰大臣谗死　月食土星臣下图议之象一曰用机于宗亲　又曰木则其分君长后忧一曰民下叛或有丧　火则谗臣在侧后宫忧　金则臣叛主在金下如顶戴金星有悖悍兵犯　五星入月木则其野有逐相　火则宫中忧贼有乱臣相抗又为兵丧以战不胜　入逆行入近七寸以内金恶之谗臣用事　土入月臣欲反或土工事兴　金则将戮亦为刑礼失中自毁其法一日戎臣谋主不成必有内恶战不胜　水为水刑事












　　灵台秘卷八
<子部,术数类,占候之属,灵台秘苑>
　　钦定四库全书
　　灵台秘卷九　　　北周　庾季才　原撰
　　宋　王安礼等　重修
　　五星占法
　　岁星占
　　岁星者苍龙之精主福德也色青东方木甲乙皆配之五常曰仁五事曰貌于官曰大司农分主齐主五谷营室曰清庙于卦为震其类风雷而风雷为号令风动雷震动人君之道也故象主德焉又司人君诸侯之过若人君之行德政貌恭肃星则光盈满大润泽而降福祥人主寿昌五谷丰登天下安而四夷服其分丰乐从谏则如度酷乱恣情谗臣竞进则失度芒角君道不昌百谷不登庶士不宁天下兵起君明则星明暗则星暗当春时必顺少阳施德令率百官行赏赉以及兆民顺天象授民时树嘉谷务农时修封疆相地置以道民命祀山林禁伐材木命有司发仓廪赐贫乏赈饥继絶开府库出币帛周给天下勉励诸侯聘名士礼贤者则星无变异政缓不行急则过分逆则占仁亏貌失逆春令伤木气罚见岁星　春行夏令则荧惑之气干之星乃变赤芒角则雨水不时草木旱落国时多恐大旱暖气早来虫蝗为害人多疫痢或时雨不降山林不收　若行秋令则太白之气干之色白无光人多疾疫飘风大雨骤至藜莠与蓬蒿并生国有大水灌侵我境征伐大兴　若行冬令辰星之气干之色黑水涝为败霜雪大盛百种不如阳气不胜麦乃不熟热气时发草木皆肃星之行初与日同度曰合伏光伏日下经十六日八
　　十分行度八十分去日十三度外乃晨见东方而顺顺二百一十二日行十八度十二分而留二十四日而退退四十六日六十四分行五度一十八分与日对其前为前期后为后期又入退四十六日六十六分行五度一十八分而留留二十四日然后顺顺一百一十二日行十八度三十分去日十三度乃夕伏于西方经十六日八十分行度八十分复与日轨同度而合积三百九十八日十八分为伏见一终之计行十三度六十三分与距合周而复始　若盈缩以其舍命国有德厚五谷成人不可伐可以伐人其对为冲岁乃有殃　安静中度则吉　进退失度变色其分忧不可主事用兵又为五谷不登下有逐臣出入不当其所必有天妖　见其舍在黄道阴则多雨水　初见小而益大所居国利迫之国耗　去其舍之他所去之国为饥为兵为凶为失所居之国为乐为昌为得也未当居而居之当去而不去既以去复还居之皆为有福当修其德以应其福则不变为灾　若当居而不居未当去而去之若居之又左右行摇其国凶臣强　昼尽见为臣强　去气长在三丈有丧或大水　若色赤而角其国昌　赤黄而沈其野大穰　一曰色青狱讼兴赤乃人君暴黄则岁丰黑白为兵丧　又曰芒泽色赤有子孙喜　其角动乍小乍大若色数变人主有忧　在春曰王象如参左角大而青有精光仲春之时有芒角在冬曰相其色精明芒角在夏曰休色赤无精明在四季曰囚其色青防黑在秋曰死其色细不明如其色则天下和平　王时而有退舍有恶令所守之舍其下有逆德逐臣　相时而有五色其宿国主强臣强休色免囚色忧死　色相留守之国在中道天下和平　当休时而有五色其宿国有兵相色大臣伤囚色草木损死五谷复若囚时而有五色其宿国政令不行臣下有谋相色下夺六月降霜休色所谋不成死色公卿忧所居之舍居其丧　当死时而有五色果木荣华相色草木枯折休色土工兴囚色下有丧凡岁星与他星合鬭大合旱为饥战北军困合而鬭杀大将为饥为旱子忧父国忧贼土则内乱民饥又曰其国熟若人吏死一曰太子反国辱　太白大将死白衣会　金南曰稔　来年熟　金在北岁偏无又曰合而过者兵罢　与金同光其野有谋兵起若
　　还绕乍东乍西有逐相　若合而国有乱内大将野有破军又为水　与水合为内乱有兵兵不利寇起亦为变谋而更事国灾水民流亡　若与辰星合七日以上其分上下和道德相生其半年　若触荧惑其国乱忧病填星则太子王公侯有疾太白则旱四夷来侵辰星则主忧病　其守则火为败有贼蚀则人主恶之土则其下城败金则四序不调阴阳失则木则以贼为忧其退相犯火则奸臣谋杀大将战克胜退犯镇星太子叛相犯太白大臣黜女后丧犯之草木自死角生犯辰星太子忧一曰丧死为兵
　　荧惑占
　　荧惑者朱雀之精色赤南方火丙丁皆配之五常曰礼五事曰视于官为执法鸿胪司空司马分为吴越楚于卦曰离具物之常动而不静者大者心为明堂则为朝庙也其类为火又详臣之过及矫亡乱妖孽之成败主察为内有丧死　当夏之时人君修德荧惑之政则君臣父子咸得其序不失礼节道合相赞俊杰遂贤良举行爵出禄必当其位挺重囚出轻罪则荧惑顺轨而无变异主明察燔烧积荡除余气故星行疾于木而象礼官缓则不忠急则不仁违道则占礼亏视貌失道夏令伤火气则罚见于荧惑当审狱情以罚四方若夏行秋令则太白之气干之其星色白而昧若雨数来五谷不熟草木早落菜实不成人伤于疫　行春令则岁星之气干之色青而变则蝗虫为灾暴虫来格莠草不实五谷晚熟麦稼时起　行冬令则辰星之气干之色黑而怒则草木早降水败城郭冻雹伤杀暴兵来至其星之行与日合度合伏于日下经六十九日行四十九度行二十度外晨见于东方而顺行顺二百七十八日中行六十度五十五分而留又十三日而退经二十八日九十六分退行八度二十一分乃与日对其前为变又二十八日九十六分退行八度二十一分而留留三十三日而顺顺二百二十八日六十三度五分去日二十度内乃夕伏于西方经六十九日日行四十九度复与日轨同度而合积七百七十九日九十一分为伏见一终之计行四百一十四度六十六分与矩合周而复始失位则下降为儿童歌謡嬉戯及明为木备而雨至夏旺色比心大星而有精明仲夏之时有芒角在春曰相其色精明无芒角在四季曰休其色黑黄在秋曰囚其色清白不明在冬曰死其色黄黒细而不明如其色天下太平　当王时而有相色相蔽王聪休色政令不行囚色谗臣用事死色而有其留守也不可主事用兵其进舍也其国不祥其退舍也其下旱　当相时而有王色所居之国受殃休色谗臣在旁囚色国辅囚裨将死死色大臣诛伤其留守也其国兵起其进舍也有蝗虫其退舍也赤地千里而有五色其国受殃　当休时而有相色其邦乱下臣不从囚色有小兵死色贼盗横行庙堂有火其留守也所居之国受殃其进舍也灾阳其退舍也利舌危国　当囚而有王色大臣有忧相色臣下毁伤休色死者道路相望死色丁壮从军其进舍也兵殃其退舍有妖言当死而有王色宗庙不享相色大臣摄政休色宗庙有忧边地兵起囚色丁壮多死以兵所留之舍有兵其进舍也多征戍其退舍也少徴戍　与他星相犯岁星则册太子及有赦填星则大战又曰女子当之太白则主凶天下忧兵起　其守也岁星则太子有忧填星则太子坐法内有贼害太白则主不安辰星则太子忧有赦　其触岁星则有子孙之庆天下受擅及有兵主病太白则有暴兵有寇贼偏将死袭及兵起辰星则世乱僭叛　其合岁星合内乱臣有谋填星合为忧孽卿会大恶之太白为丧不可举事则兵辰星合赤地千里又为饥将行事不利行则覆军杀将　在秋为兵冬为丧会为淬用兵受殃或大旱百日相近不可用兵或野有兵不战若兵在外亦罢　入填星将军为乱
　　镇星占
　　镇星者勾陈之精色黄中央夏季土戊巳皆配之五常曰信五事曰思主德厚安危存亡之机南斗为大室宗庙也于卦有坤艮其行最迟象地与山之不可移易女后之象也皇帝之德司天下女主之过四星皆失镇乃为之动动而盈侯王不宁则有军不复失次　其上二三宿曰嬴有土命不成不乆有大水失次而下曰缩后凶其岁不宁有若天裂若地动缓则不入急则过舍逆则占凶则其所在之分民信物顺国安得地军顺而兵安女子在军其地不可攻去地失地或有女忧若光明润泽则岁丰微细女后失势居宿乆则福厚易则人君好畋猎出入不时赐与不当则镇星失明人多疾病岁多大风禾稼不成又为天子之星若天子性道不施则镇星大动又曰动则大德义刑罚尽失若女后怒或有忧亦为江河决溢　人君当于季夏之时祀宗庙社禝之灵为民祈福行令必信配天成功象地之载以成百谷不入山林斩伐不可兴工不可合诸侯不可兴兵众若季夏行春令则岁星之气干之其色青无芒角其
　　岁不实多风欬人多迁徙　行秋令则太白之气干之星乃变白则兵起水涝禾稼不熟乃多灾行冬令则辰星之气干之星变黑小风雨不时鹰隼悍鸷四鄙入堡星之行始与日同度合伏日下经十八日三十四分
　　行二度三十四分去日十六度晨见于东方而顺顺八十四日行四度七十八分而留留三十六日八十八分而退退五十日七十分行三度五十八分而留留三十六日而顺顺八十四日七十八分去日十六度内乃夕伏于西方经十八日三十八分行二度三十四分复与日轨同度而合积三百七十八日八分为伏见一终之计行十二度八十三分与矩合周而复始失位则下降为老人妇女　若芒角则争地或旱　色黄而明土工兴　润白而芒角有子孙兴旺之庆色青黄国有忧色白有素服天下不安　色黑人多疾病或小灾　若黄而耀吏工失而土工兴　黄如火光女后恣又为分争　春青夏赤秋白冬黑皆为女后有喜　若失色而为忧　出黄道北匿谋动　在四季曰王色正黄　北极中央大星而精明有芒角在秋曰休其色无精明在冬曰囚其色黑小细不明在春曰死色青细小不明当王而有相色则女戚强休色在公卿白色女不昌死色后之戚之祥其留守之舍德厚其进舍也其国得土其退舍也失土　相时而有王色其分主弱女后用事休色土工起囚色不昌死色贵人多丧留守之舍女后忧进舍退舍皆为土工忧休而有王色臣下纵横相色女色媚好行囚色女后宗室有丧死色重有女丧所留之舍其分人流进舍退舍其国受殃　囚而有王色国有赦令四时不和多风雨谷不成野多囚人相色臣下谋为谋及司空休色女后与妾诬死囚色国多怪土工作所留之舍及进退其国庶子忧其退为丧　死有王色下大盛枯木复生臣下专政相色地泄其藏休色五谷暴贵人死多散亡囚色有霜雹留守之舍尤凶进舍也若有地动摇其退也多移徙也　其与四星合岁星则谋更代事上势且弱又曰必败又为饥相合则野有兵相攻为内乱荧惑合为兵乱旱丧其分不可举事用兵必受其殃大兵则为国亡地　相近数十日间不去女后有忧又为疾病为内兵白衣之会及水决其分大微国有兵大惧　入营室天下兵谋相守为兵为疫与辰星合为壅阻其分不可举事其殃为覆军杀将出兵亡地入兵得地若兵战客败一曰为谋更事为旱饥
　　太白占
　　太白者白虎之精主刑戮杀伐威势断割色白秋西方金庚辛皆配之五常曰义五事曰言于卦曰干兑于官为大将军大司马至大臣其号上公其行最急缓则不出急则不入逆则占是以用兵先占太白太白进退以候兵高卑迟疾静躁见伏用兵皆象之吉得其时色白大而光润行无错逆其下兵强可以攻守他人圆大黄润以好事　人君于秋时当时顺少阴以行德令乃命将选士励兵简敛俊杰专任有功以伐不义诘诛暴慢以明好恶顺被逺方修法制书修方修囹圄具桎梏断薄刑决小罪其分数失政教则太白失行经天义亏言失逆秋令伤金气则罚见太白　秋行冬令辰星之气干之其星黒色而大有芒角阴气大胜介虫夷戎兵乃来其灾数近冬雷见先行国多盗贼边境不宁行春令则岁星之气干之其星色青而昧阳气复还五谷不实秋雨不降草木不荣燰风未至人气懈惰　行夏令则荧惑之气干之色赤而怒国多水灾寒热不节人多癗疾蛰虫不藏五谷弗生冬殃败人多　星之行与日同度合伏于日下经三十八日半日行四十九度半去日一十度外则夕见于西方为夕顺顺二百九十九日行二百五十二度为夕留留八日为夕退经十日九十五分退行五度五十八分去日九度因乃夕伏五日退行四度复与日同度为合其前为前变其后为后变又五日退行四度去日九度外则辰见于东方退经十日九十五分退行五度五十分为辰留留二十八日乃晨顺总三百二十九日半行二百五十度去日九度内复晨伏又三十八日行四十九度半复与日轨同度积五百八十三日九十分计行五百八十三度九十分名为矩合周而复始　其失伍则下降为壮夫处于林麓其变而失行西方则外国败东方则中国败出卯酉
　　南南胜出卯酉北北胜出正卯则东国利在酉则西国胜其出四维东南西南在日月之阳阳国凶在日月之阴阴国吉北则反之东北叛有兵相攻　若当出不出当人不入是谓失舍为亡军亡地　当出而出当入而入天下偃兵兵在外地　未当出而出当入而不入始兵亡地　始出大后小兵弱出小后大兵强出高用兵深吉浅凶出卑浅吉深凶　若夏至后日方南而居其南冬至后日方北而居其北曰嬴侯王不宁用兵进吉退凶日方南而居其北日方北而居其南曰缩侯王有忧用兵退吉而进凶　出黄道北伏兵起但用兵之所多象之行疾行迟行角敢战动摇操又圆圜静又顺角所指吉反之凶上复下下复上有反将四方南北皆其分败行疾武不行文　出东为东举事左之迎之吉出西为刑举事右之背之吉反之皆凶　若经天则天下变是谓乱纪人众流亡　昼见日俱明强国弱弱国强女主昌太白少阴谓不得专行故以已为界不得经天经天则昼见其占为兵防为不臣为臣强若天下失位大臣行毒请谒阿尊则经天　若赤而怒天下有兵虽胜而不战　其壮炎然而上有大兵起炎然而下当在天狗所下其野流血　若光明见影战胜岁丰　休下而昧军败国忧　若一芒兵起不用二芒有攻战三芒天下兵起四芒诸侯死五芒更制若逆宿而有角长则取地短则失地外指得地内指失地期一年　若大而角摇而不安四向乍小如欲惊者其年有丧　在秋曰王其色比狼星精明而有光仲秋之时有芒角在四季曰相精明无芒角在春曰囚其色青黄而不明在夏曰死其色细小不明　当王而有相色主弱将强权势纵横天下有兵休色臣下有谋者专行君事囚色所在官者囚死色大将死不葬所留之舍其分兵起其进舍也其下之国兵归之其退舍也兵若不用　当相而有王色主弱将强休色相不用兵囚色将谋不成死色将诛伤所留之舍其国有兵其进舍也是谓趣兵其退舍也兵不行　当休而有王色野多贼兵起民乱囚色囚人纵横又吏暴虐　当囚而有王色其下将有杀者相色下犯上休色野有暴兵盗贼起死色有妖言所留之舍不可举事用兵其进舍也岁多霜雹其退舍也秋无霜雪死时而有王色流水汤汤相色野火煌煌休色金币不行囚色野多虎狼其留守也野兽食人其进舍也白刃锵锵其退舍也兵不成行　其与四星相犯岁星合光必战一云同光杀大将荧惑合光芒相接大乱有兵则战一曰白衣会为饥水为疾为乱为囚兵　犯岁星者有贼或民饥犯荧惑则主病一曰客败太白所在其分败填星太子不安　入岁星则君有咎　守岁星皇后有忧荧惑太子忧　辰星国有忧　环绕岁星其下变乱杀将亡地　触岁星女后忧病荧惑则有贼臣填星则有主忧辰星则宰相恶之　辰星相薄先起兵者凶
　　辰星占
　　辰星者武之精宰辅廷尉褊将之象其色黑冬北方水壬癸皆配之五常曰智五事曰听分为燕赵代七星为员宫则其庙也于卦为坎以其行速于太白缓则不出急则不入非时则占为盗为阴主杀伐战鬭刑法得失亦为蛮夷之星欲其小而明则吉小而愦地大动动而光明则刑狱繁若光明与日相近其分大水色虚白有大丧人君当之　冬时宜顺冬令葢藏谨循行积聚无有不敛相城郭戒闾阎修关闭备边境谨关梁塞蹊径若人君失德非道辰星失度智亏听失违冬令伤水气则罚见辰星　若冬行春令则岁星之气干之色青冻不密地气上泄人多流亡虫蝗为败水泉成竭人多疫疠旷夫多伤人多固疾　行夏令则荧惑之气干之色赤小而昧则多暴风方冬不寒蛰虫复出其分乃旱雷发先声水潦为败时雨不降冻冰消释　行秋令则太白之气干之其色大不明霜雪不时小兵时起土地侵削冰雪杂下瓠不成国有大兵白露早降介虫为妖四鄙入堡　不救则必逆乱为谋其救也明赏罚审法度勿放肆求贤良广思虑则星辰顺度春不晨见秋不夕见此其常也　晨有见则高大势必然也其星行始与日同度名合伏经一十六日三十分去日一十四度外夕见于西方而顺顺三十六日行三十六度而留留三十日去日二十一度内为夕退复经十三日九十四分行八度六分复与日同度为顺合其前为前变其后为后变又十二日十四分行八度六分乃晨留去日二十一度晨见于东方三日乃晨顺经二十六日行三十六度复与日同轨同度而合积一百一十五日八十八分计行一百一十五度八十八分与矩合周而复始　其行常附于日所在之分有权智用兵革失位则下降为妇人　当出不出谓之击卒兵大起　当入不入为灾　法律若行失简宗庙废祭祀则不以时当寒反温当温反寒　在黄道多水潦　又曰春不见大风秋则不实夏旱又六十日月食秋不见有兵春则不生冬不见阴雨　六十日有流色夏则不长　辰星不出太白为客其出太白为主若出东方太白出西方出西方太白出东方为格野或出而太白不相从野虽兵不战　其入太白中而上出破军杀将客军胜下出客亡也　辰星来抵太白太白不出将死正行上出破军杀将客胜不出客亡也视其所指以命破军其环绕太白若与鬭大战客胜绕过太白间可亟敛兵小战绕居太白前军罢出太白左小战摩太白右数万人战吏人死去太白右去之三尺军急约战　星芒角民多疾随用所之有丧则不昌若黑三芒天下有丧又曰有兵兵起无兵兵罢若出入依期光明润泽岁丰民乐不尔则水旱并作狱讼不平　出太南则大潦太北则大旱当留而去也色白为旱黄为五谷熟赤黑水　若出
　　东方东方有兵于外解常在东方其中赤中国胜其外赤外国利无兵于外而出兵起与太白俱出而赤出而用兵若出东方中国胜出西方外国利辰星在冬曰王色比奎大星精明有光冬至之时有芒角在秋曰相色精明无芒角不摇光在春曰休其色苍黄微小无精光在夏曰囚其色小黑如不明在四季其色青赤小而不明　当王而有相色大臣专政令不行休色冬不冰囚色冬无霜雪死色夏无雨露白不明雷电行其留守也其分不祥其进舍也五星合其地天下有谋其退舍也五星及之不可举事用兵　当相而有王色君弱臣强休色政令不行囚色秋不霜死色谷不成雷电不藏其留守也其分亡地其进舍也与五星合其下有殃其退舍也五星及之不可举事用兵　休而有王色是谓不祥主令失大臣纵横相色君臣不和囚色夏不雨大旱死色六月病伤贵人有土工其留守也其分小儿有多死者其进舍也与五星合天下有水灾其退舍也五星及之不可举事用兵　囚而有王色则忧夏雨霜雪蛰虫咸伏雷电不行相色秋有暴兵休色同之又曰流水滂　死色暴有狱大臣受其咎其进舍也五星合有德令其退舍也五星及之不可举事用兵　死而有王色贵人病休色庶人疾囚色大旱其进舍也与五星合其年不登其退舍也五星及之国有兵不成行　其与四星相犯其犯岁星后有谋荧惑则上妨太子孽子下妨太尉司马填星则忧雨雪妨后太白则相叛败　其合荧惑则为悴不可举事用兵必受其殃必破军杀将不利起为主胜填星则主令不行为壅阻所在之分不可举事用兵必受其殃覆军杀将太白则为变谋若起为兵忧其触荧惑则天子不安其出入则填星出兵失地入兵得地若有兵车必贼客败　四星与辰星鬬皆为战兵不在外皆为内乱
　　五星总占
　　五星者五德之主昔人以谓其行也象人臣以序不敢乱常犹月之望晦朔或入黄道里出黄道表不失其行则年谷丰若失其行则大臣非其人贤不肖并立臣乱于下其星错于上过有道之分则顺行吉昌民庶丰经无道之分则犯鬭变色逆行会舍环守其宿分或太白环而不周徘徊不去如此者兵之所攻国家凶又有丧故岁星修仁荧惑修礼填星修信太白修义辰星修智从之则喜逆之则怒以断其形明五色之变以知吉凶　五星并见其年必恶　若政失于春则岁星不居常失政于夏荧惑逆行政失季夏填星失度政失于秋太白失行政失于冬辰星不効其乡五政失则五星不明年不登　若王者玉厯不正诸气不和五音不调则荧惑出入不常太白逆行昼见是谓大凶五音和则五星如度太白不经天荧惑不逆行不反明五星皆顺度秦厯始有金火之逆甘石并时有差异汉初测候乃
　　知五星皆有逆行魏末张子信学术精通三十余年专以圆仪测候以算步之始悟日月交道有表里迟疾盈缩五星见伏见伏向背东行曰顺西行曰逆顺则疾逆则迟通而率之经东行不东不西曰留留与日相近而不见曰复与日同度曰合其留行逆顺掩合凌犯变色芒角凡其所主皆依时政五常五官五事之得失而见其变迟疾皆有常数　五星合是谓同有德者受庆子孙蕃昌亡德者受殃　五星皆大其事亦小若四星合是谓大荡其下兵丧并起君子忧小人流　三星合是谓惊立絶行其分国内外有兵丧民饥改立侯王　又曰岁星荧惑填星阳也太白辰星阴也阳自外邦阴自内邦阳与阴合中外邦相连以兵阴与阳合兵谋在内阳与阴合兵谋在外木火土三星以逆行勿以为凶其迟夜半经天其始皆与日合度合顺行渐迟迫日不及晨见于东方行去日稍逺朝时近中则留留隅中则逆行逆多时近中则凶留而又顺先进渐速以至于夕伏西方乃更与日合太白则以出入不时为凶辰星则以不効为凶速而不经天自始与日合之后行速而先日夕见西方去日前稍逺夕时近南方则渐迟迟极而留留而近日则逆行而合日在于后晨见东方逆则留留而后迟迟极去日稍逺日一时欲近南方则连行以迫日晨伏于东方复与日合此五星合见迟速逆顺流行之大经也　南方春太阳之位天地之经也月星之行当天地之经则逺日失留逆行而不居焉故三星经天二星不经天阴星是臣道也日去而臣不得专也昼而见上者为经天其占为下臣为变更经天为肃霜至为旱备五星经天天变所未有也五星应厯度曰为政令有常若违厯错度逆行盈缩者为乱行乱行则为失矣彗孛焉
　　五星杂占
　　五星有色大小不同各依其行而顺时应节　色变青比参右肩赤比心大星黄比参左肩白比狼黑比奎大星不失常色而应其央者吉色害行凶所去所宜之辰其分得位岁星以德荧惑以礼填星有祸太白兵强辰星阴阳合所行所宜之辰顺其色而有角者胜其色变者败居实有德也色胜位行胜色行尽胜之　木火土金水五星守其子则阳气不足岁多水灾民饥守其母有阴谋者必败或曰阴气不足水灾守所胜赋役击强凌弱众暴寡多盗兵起　若圆而色变白丧旱赤则中不平为兵青为夏水黑为疾黄　若用角亦占其色赤角犯我城黄角地之争白哭泣之声青兵忧黑角水困穷兵之所终　五星同色天下偃兵百姓安宁歌舞以行不见灾疾五谷丰登　其主时候以其月色变则所行失矣
　　占期
　　五星休时四序不同各于其时而为主焉及其见罚降祥则大小异其体并殊其色或光润泽明争或暗微芒角凌犯有异即可消息之　水火土有吉祥则常明期季月若主色见祥则应在合月福德之祥以王时在乎合月王日王辰若为不及之祥则应在冲月若王月见祥应在刑月期发者于所胜之日金水二星即以杀月杀日时以期逺近刑亦如之凡灾大事大而期逺灾小事小而期近近即一日十日逺或一纪十年论兵杀论诛戮以刑论德以德生死亦尔
　　五星期应
　　五星凶吉期应日数木星应以木日又甲乙日火应火日或丙丁日他同
　　日月星期灾变应期杀将
　　日月星期十二辰候其灾变吉凶之期杀将甲乙日应在一金余皆然以制然也
　　二十八宿灾期
　　二十八宿以十二辰灾变期星木应在金以受制言也又曰木十二火十三日土十八日金八水十
　　五星守犯列舍应期
　　五星守犯列舍应期守则在春在秋前后冬夏应期法随气所制前后夏冬应其法随气所在制前后犯乃前春后秋左冬右夏应以王处为前其对为后左右纵之又云灾祥发见应在冲月甲乙日有灾期百二十日
　　丙丁八十日戊巳六十日庚辛四十日壬癸二十日凡占候灾变期应参详大小灾福浅深四时休王审而用之
　　流星犯五星
　　凡流星犯岁星也苍黑大司农死赤岁病饥黄白岁乐食足　赤光直穷岁星过或曰光而锐刺过害也黄润行缓头尾端直去岁星一二寸减者其地有福四夷来犯荧惑则其下有福若光明映荧惑者邻国有大使
　　者至权威有奸谋　抵则大旱岁饥　冲而无光其分有忧岁荒民流　入乃国多谗臣天子备灾　犯填星则外奸人或夷狄来色赤有兵黑有水或有丧又为民多事若其星有大芒色黄主德昌　无光其下主有忧抵而相去一寸许凌填星光润者其分有德也　入
　　太白其分军败无兵兵起强国以战亡　冲而无光其军忧将死　前后有角光锐而穿太白其下有德令犯辰星德令施于四方水官忧又为大水　夺辰星光者有外邦使者论得失事　入则天下水大理御史多死











　　灵台秘卷九
　　钦定四库全书
　　灵台秘卷十　　　北周　庾季才　原撰
　　宋　王安礼等　重修
　　紫防垣　北极
　　北极纽星天之极也以纽为不动处梁祖景烁以仪测之在不动处一度余皇祐测一度少强太子去极十五度入心三度　若君得天心则北辰齐列　星明盛则人君昌不则耗　星暗则各以其所主为忧摇则君出游无度　青而微者凶　亡则天下有变客星出之有德令安天下又主暴惊宗室乱犯郊庙大赦则消灾守之天下忧国易政　干犯乘守又为丧或叛　中犯乘守太子或庶子所至皆凶彗孛干犯北极皆凶　流星出之地动又曰有使出及兵起在外罢　抵而过者国改政　触蕃屏出入不依门随其方外国使来　气之入中苍白黄则兵起黑则大人忧　黄白入紫防宫达极星则立诸侯类鸟兽羣为喜　黄白出之天子赐诸侯王　赤而近极出紫防宫中兵起抵北极座左右诸侯臣死
　　四辅
　　四去极各四度　星明小则君臣同道而吉昌　暗防不明若动则凶　去则君臣失礼或有谋　客彗孛流星干犯守抵大臣灾　流星出入宰相出使若横贯藩屏藩屏国使　犯则不迫上　气之入黄白相有喜白乃相凶
　　钩陈
　　钩陈距大星去极六度半入壁五度　星明盛则辅臣强　防小则辅臣弱　不见则后恶之佞人用不纳忠谏则不明　客犯守后宫有谋　彗孛亦然又为近臣忧　客星黄色出其傍有献女者后宫有喜余同上流星出贯之后宫妃有庆两入则防变　气之出入青苍白赤黄入之为大司马忧苍白又为丧黑乃大司马弱　军中其出则苍白军破将忧赤则大战将有功黄则不战兵在外罢
　　天皇大帝
　　天皇大帝去极八度半入室十一度　君圣臣贤则星光大色度和同天下升平光芒动摇为急青而有光宜出邪佞隐而不见占以为度　客星干犯除旧布新之意　守之宫中有谋　彗孛干犯大臣以叛而族之流星出君使出　入之君心不安察奸任贤以赦即吉抵犯国有忧　云气犯掩泽润吉　黄白气连东大
　　帝座臣献女出其上王者恶之
　　华葢
　　华葢距中央星去极二十六度入娄四度杠距南第一星去极一十四度半入娄一十一度　正吉斜凶暗从则从天子失徳客星干犯王室有兵起大变　彗孛干犯同　流星出之内使发不过三日　干犯抵之太子忧赦即解　黄白气入之天子有喜
　　五帝内座
　　五帝内座距中大星去极十二度半入室一度　星明正为吉变动为灾　客星犯守下犯上又为政改臣臣受诛　彗孛干犯民饥宗庙徙大臣忧兵起宫门　流星出幸臣死　入之为使还　干犯兵起臣叛　黄气入之太子有喜
　　六甲
　　六甲距南星去极一十五度入奎四度　明则阴阳和顺　暗则寒暑失节　亡则水旱　客星干犯农事废寒暑相反或大旱　守之赤旱白殁黑水　彗孛干犯女后擅权政或君惑图史　孛出荧灭圗书　流星干犯抵术士凶水涝不节　气之入黄气术士兴　苍白云大史官受赐
　　女御
　　女御距西南星去极十三度半入牛一度　星明则多内宠　客彗孛出入犯之皆为后有谋自戮　流星出之或抵后宫有废出者　入则外国献美女　气入苍白后宫病　黄白有子孙喜　赤黄后宫受赐
　　天柱
　　天柱距东南星去极十三度半入危初度　星明正则吉暗及倾侧离折凶　客星有干犯国中防贼守之主移宫室君及大臣有忧　彗孛干犯臣叛又为易政流星出术士大使出振武天下　冲入主忧大使还之宗庙不安又三公当之　气之入赤天子喜封庙陵之事　黑则将相死
　　尚书
　　尚书距西南星去极十一九度入尾十四度　占与四辅同　客星干犯仆射灾余皆占在八座　守之有下狱及诛　彗孛干犯有谋叛者或以家坐罪不则太子病忧　流星出则出　入则有忧抵之谏臣出　云气入黄则受赐　赤黄有出镇者　黑则法官坐罪
　　柱下史
　　柱下史去极一十八度入斗十三度　星明则史词直客星犯受赐守则黜　彗孛干犯百官多黜御史刑
　　干犯太子忧流星出史官诛黜　入则君自言其咎气之入占在左右史苍白死黄受赐白乃可迁
　　女史
　　女史去极十七度半入斗二度　占与柱史同
　　阴德
　　阴德距东星去极一十九度半入房二度　星防则吉明则太子女后专政人君忌之　客星守天下发仓廪赈给　彗孛出之后宫女及太子连谋干犯太子不轨流星抵之赏罚不行　入则弼臣主钱谷者出　黄
　　云入天子喜诸侯受赐　青黑出太子忧
　　大理
　　大理距东星去极二十三度半入心五度　星明则法律平暗则囚寃酷　客星犯之贵人下狱黄则遇赦赤黄无罪白受戮　守乃刑狱之官黜　彗孛干犯大臣以家事坐罪　出则刑狱官出使　抵犯则官忧　气之入其官受迁　赤为大赦黑灾狱不平刑官诛黜
　　天牀
　　天牀距西南星去极二十二度半入氐二度半　星明则人君有忧倾侧人君不安　客彗孛干犯宫中有刺客又为侍臣忧　彗孛则寝御有火灾天子忧大臣失位　流星出之谋兵起王者忧　抵则天子易内寝入则宫中不安后妃叛女后强　气之入天子有女喜苍白人君不安　青黑主忧疾白则主恶之　黄气
　　出后宫有子喜
　　紫防垣
　　紫防垣与极相去及入星左骖枢二十七度半入房一度　上宰二十八度入尾一度　少宰二十六度入尾四度　上弼三十三度入箕初度　少弼一十八度入斗十二度　左上衞十五度半入女七度　左少衞十五度半入轸五度　上辅十五度半入翼四度半　少辅十六度半入柳四度　右上衞十九度半入参八度右少衞一十八度半入昴九度　少上丞二十度入
　　胃初度半　星皆欲均明大小常则内辅盛不明为忧门开则兵起势直则天子自将兵　客星入紫宫人
　　主忧大臣逆或死犯之若丧　入则天子变兵起　彗孛干犯人主恶之孛出而抵之世乱　入有竒令　守则有挠政者　彗孛云有阴谋　流星出紫宫天子之使也青为忧赤为兵黄土白丧黑水皆以所出命其地若入紫宫兵起水旱若有竒令　自南门而出入者外国使出则使出入则使入　大流星出入色赤怱白黑或炸人君恶之赦令除咎　云气伏如鸡鶵出子孙之气气之出赤兵起　赤黄连两蕃君有喜如帚美女受赐　黄白有自立者　白为丧喜黄润泽诸侯受赐气之入赤黄润天子有喜　黄白如杯椀正天子有璧玉喜或幸臣有献女者　如兽天子以兽赐诸侯　如箕起紫防宫上天子大喜廷年益寿　若润泽如劒男子喜如帚妇女喜　黑入两蕃国暴兵起
　　天乙
　　天乙去极二十度半入亢一度　光明润泽则阴阳和万物成人君不明反是　星明则天下乱　他星彗孛干犯宫门不闭臣叛白衣会　流星抵之兵起民流水旱饥疫　气之入黄则君臣和万物成朝多贤士天下太平　黑相凶
　　太乙
　　太乙去极二十一度入亢半度　星明为大吉防暗为凶　若离徙有水旱之疾　客星守之兵起民流水旱饥疫大臣死或出　彗孛干犯占亦然　又曰客星出之大使官黜　干犯抵宰相下狱或出　气之入黄白百姓受赐　赤旱兵　苍白疫
　　内厨
　　内厨距大星去极十九度半入轸十一度　守常则吉客彗孛流云气干犯饮食有毒
　　内阶　八谷　天厨【元本并缺】
　　传舍
　　传舍距西第四星去极二十八度半入胃五度　若移徙于紫宫垣中则敌人客入中国　彗孛干犯守之黑云入边夷侵境　又曰客星出守亦宜备奸使则又为邦有忧大使转粟天下自河之东为兵防
　　阁道
　　阁道南星去极四十八度入奎四度半　星不见则辇道不通　动摇则宫垣有兵　客彗孛干犯之人君不安国有丧人君居正殿不微行则吉　气之入黄黑病白有急事
　　防星
　　防星去极三十三度半入壁五度　若动摇移徙居王良前或处马后是为防马皆为兵起故曰王良策马车骑满野又为北人制号　流星彗孛干犯大兵起天子将兵
　　钩星
　　钩星距大星去极二十四度入危初度　星明则服正若非其故　彗孛干犯五星守之或直皆为地动占
　　扶筐
　　扶筐距大星去极二十四度入危初度　星明则吉不明则女功失业　暗及移徙农蚕不收丝绵大贵　客星彗孛流等干犯同占
　　北斗【辅星附】
　　北斗并辅八星北极相距及宿　天枢二十三度入张十度　天璇二十九度入张十度　天玑三十一度入翼十一度　天权二十七度入轸初度　玉衡二十八度入轸十一度　闿阳三十度入角二度半　摇光三十五度入角九度　辅星三十度入角二度半　其星明变光则各有所因天枢以简慢宗庙社禝天璇以广营宫室凿山陵天玑以不爱百姓暴行征役天权以号令不顺时逆天道玉衡以废正声务淫声闿阳以峻法滥刑退贤伤政摇光以广众而不尚德　北斗星明盛润泽则国昌不明则有咎芒乃国凶　月晕及动摇则兵起其旁及中多小星则天下安少则国人散　五星及客星守之皆凶　彗孛尤甚　彗孛干犯又为杀伐流星出入为使出入又为逺国来贡三分有赐　抵
　　则天下大起兵若出其旁明如炬火长六尺形如缯布贼臣专政　大流星犯之大臣有击抵纳入纳大臣忧五彩云气直入之立太子　气之入苍白多大风
　　赤兵星宫或火灾兵起气少兵亦多　黑而厯之民灾入而化羣鸟龙蛇豕刑人病亦兵起　大如布席如
　　鸟兽三日必雨不则敌犯塞　白冲之为大战　白云气压之三日内雨若色青五日内雨　天晴霁北斗独有云亦然　黄而蔽之明日雨　或明日大热杀人魁之占客星出有赦赦之大小如星　彗入之出之三日以上诸侯恣亦为民人散　彗孛流星白气出枢星兵相伐世乱　流星黄白为赦　大流星入之臣叛出则其年兵起　苍白气入大臣不轨　苍黑则贵臣下狱　辅星欲小而明臣辅强恣　明与北斗齐国兵暴起　暗而逺斗则臣亡不则奔逐若近臣专佞人用兵芒角近臣专权不明则臣恣　逼近闿阳则下迫上彗孛流干犯并为将相诛　客星入之有善令　一
　　云色青相有罪赤将兵黄白受赐及有喜　黄白气有喜黑则薨或黜白乃忧皆占在相
　　天理
　　天理距东南星去极二十八度半入翼九度　星不欲明明动及中有星皆为贵人下狱　客星犯之多狱官坐罪　入则有戮卿贵臣系　彗孛出之三公黜或杀将相跋扈　流星入之大名臣系色青忧赤有金杀黄白无故黑凶出魁中系者出黄白之为赦　流星犯之帝王振威诸侯死气之入之苍黑贵臣死狱无故出魁皆其祸除　赤兵大起黄白出之有德令
　　三公
　　三公距东星去极三十五度少入角六度　居常则安移徙凶　一星去天下危二星去天下乱三星去天下不治　客彗孛流星干犯三公忧
　　三师
　　三师距西北星去极二十一度入张半度　占与三公同
　　文昌
　　文昌距西北星去极三十四度半入柳二度半　星明泽大小齐则国瑞臻　光色黄润天下安万物善青黑防细则多所残害　动摇移徙则三公黜不然后有忧动而非故以其所动之名为不顺天子知而治之
　　客星出天子忧　犯则大臣叛　守之宫中有兵　入乃辅臣殃亦为女惑彗星出而拂之大乱　犯之三公下狱大将叛　流星出之贵相出亦为三公出镇或下有云边将入朝受赐　冲则公卿忧　奔星出之宫内乱　入则其地不宁　又言流星出入之贵人出入为使　气之入如色黄三公受赐　苍白及赤黄皆为将相忧　黑气三公受戮或黜
　　天牢
　　天牢距西北星去极二十八度入张六度　占同贯索客星彗孛流干犯三公下狱又为将相死流星有德
　　令　流星出丑未时日入皆为赦　有气大围长三四尺出之亲族有忧
　　天相
　　天相去极三十二度入轸四度　星明吉暗凶　不见客彗孛干犯皆为辅臣有变法令民移徙　黄白入诸侯有喜
　　太阳守
　　太阳守去极五十五度入翼十度　星明吉暗凶　移徙大臣有咎不则兵动　客彗孛流星干犯亦如之又为改政　气之入黄大臣受赐三公有喜　黄白气将军战死宰相忧
　　势星
　　势星距东北星去极三十一度入翼二度　星不明则吉明则内臣强　客彗孛流星干犯内侍有忧　气之入黄白受赐赤叛黑忧占皆中官
　　天枪
　　天枪距大星去极三十二度半入氐初度　星明大则斧钺用暗小兵散　芒角动摇兵起　移徙人君失御一星不具其地兵动　客彗孛流星干犯守兵大起
　　又为饥　云气入之赤御警失位　苍白兵起
　　天棓
　　天棓距南星去极四十四度入箕三度　星不明吉明则斧钺用　一星不具其地兵起　客彗孛干犯为兵丧　流星入诸侯争地　犯则后妃恶之　云气苍白起之兵起入亦然大将戮　黄白先驱有拜赐者　黑乃大人忧
　　太防垣
　　太防垣两藩相距入宿　上相六十五度半入十二度次相七十二度半入三度　上将八十度入四度次将七十五度入一度　右执法八十四度入十一度半入皆是翼宿　其东左执法八十六度入半度　上相八十七度入一度　次相八十一度半入一十度　次将七十四度半入十二度半　上将六十八度入十四度皆入轸也　太防之变两藩有芒及动摇诸侯有谋执法移刑罚尤急　五星入太防轨道吉　其所犯中座成形入犯乘守皆为天子所诛若有罪皆以其官名之　五星留之皆为大臣有忧若色润白入之有赦月犯太防中贵者失势亦为反臣强四夷兵盛有奸人来听候　天下喜乃未之也或有赦一云为大变　火则有逆贼宫中不安岁饥又曰后三年有丧　入留九日天子恶之或曰十日有赦　又曰守宫三旬必有赦土入有德令大人忧其下亡地　乆留七十日君忧
　　之　犯女主执政　金入大臣相杀其地有忧宫庭防兵邪臣伏诛主自将兵或廷尉丞相御史黜　若庚子日顺入之天子所使也　入则凌犯留守亦为水丧　水星见之人君当之又为乱后宫灾或大水　客星出令有竒一曰为兵丧　中犯乘守四辅君臣失礼辅臣诛执法其官诛有罪　彗孛干犯太微有兵丧大人恶
　　之所压者亡　流星出入臣有外事出天庭之内天子使也皆以所之之野命其方入者使复命也　出南门其众贵人杀　流星出则兵起外国当有急使　纵横行太防中臣强四夷不制　奔星出王者恶之入则其地乱　青气起五帝座出南门者人君动摇不安　而入之天子忧　若劒直指则因兵而惊黄白入者若起其上有光天子有喜延年益寿　赤黑如蛟蛇又若龙形入之有叛臣及丧乱　赤黑润泽入之或状如帚黄白如杯椀如兽皆同紫宫占又掖门之占青白苍白入及黑气入之忧丧事　赤则内兵起　黑乃大人忧气之出则兵起将忧　黄白有德令
　　谒者
　　谒者去极八十三度入轸一度　明如常则四夷来贡不明无失则外国不来
　　三公
　　三公距东星去极八十四度半入轸六度　占与紫宫三公同　五星抵触凌守犯之三公下狱或黜　流星犯之相忧
　　九卿
　　九卿距西南星去极七十五度入轸七度　占同天纪流星犯之内座王者忧亦为病
　　内五诸侯
　　内五诸侯距西星去极七十度入轸一度　星明则吉暗亡则诸侯出　若礼乐盛明则太防诸侯明　彗
　　孛干犯守诸侯诛　流星入之宰相入
　　五帝座
　　五帝座距中大星去极七十一度入翼十一度天子出入动止合天从容中道则帝座光明占在人君　明吉暗凶　五星彗孛流干犯帝座皆为大人忧　若五星入黄帝座色白有赦　客星犯臣有诛　至帝座而还谋不成反受其殃　若苍白色抵之忧丧事抵座旁臣叛　客舍五帝有德者昌　抵之青赤近臣图议气不明则不成　苍白赤如劒天子诸侯以兵惊黑而止不去大人忧　气之出入黄气出太子入帝座有子孙喜赤黑如蛇及龙形入太防垣有白衣会　气上赤下
　　白如大井口从外入者邪臣之气气直者贵臣之气赤而出之经南门者人君忧
　　轩屏
　　轩屏距西南星去极八十度入翼十度　若臣下恭恪尊严君上则屏星光明润泽乃国法平允暗则法令不正　月五星干犯乘守皆为上下失礼而辅臣退　及金火守之有兵在中　彗孛出犯守衞臣有罪执法者当之　流星抵尚书有忧
　　太子
　　太子去极六十六度半入翼十一度半　皆占太子星明泽则仁贤　星亡及彗孛五星客流干犯金火干犯不废则有谋　云气入之黄白喜黑忧
　　从官
　　从官去极六十四度半入翼八度半　星不见则帝不安如常则吉
　　幸臣
　　幸臣去极六十四度半入翼十五度　危防暗则吉明盛则幸臣用事　青赤气出五帝下入幸臣中近臣用谋气不明者不成明则为乱
　　郎位
　　郎位距西南星去极六十度入轸初度　其星均明光润居常则吉　明盛色怒大臣为乱　防暗则兵弱幸臣灾　不见则后妃凶　动则天子出行　客彗孛干犯臣失势　客星入之忧大臣有乱　苍白出之郎官多死　诸彗枉矢出之郎官谋叛　流星犯之大臣忧月气入皆占其中郎苍白为乱黄白润受赐黑多死赤气入之兵起出之多用兵逺出行
　　郎将
　　郎将去极四十七度半入轸十一度　守常为是盛大动摇芒角则将恣　客彗孛干犯郎将死　流星则有忧
　　常陈
　　常陈距东星去极五十一度半入轸初度　星明则武士用　动摇则天子行　客星犯王者行诛
　　虎贲
　　虎贲去极六十二度少入翼二度　占同常陈
　　三台
　　三台上台距西北星去极三十九度半入柳二度　中台距西北星去极四十三度入张二度　下台距西北星去极五十二度入翼二度　上台之占人君刚烈好兵则上台距而色赤　若修宫庙囿肆声则台横　君道弱而诛伐不行则迫近下而色暗　臣朋比嫡庶乱则下星色白　后妃任谗言用则其色白舍而横　若恃宠乱政则星高而升其色赤若纪纲不正残敛而刑轻则谓之戚纵恣而崇台相夺农时力侵则谓之奢中阶之占若公侯叛乱则上星色赤　夷狄侵边内外动摇则下星距而横色白若卿大夫作私则其星疎而色赤黄润　上附下则其星下而色白　若诸侯朝贡有礼公卿尽忠则谓之比强盛而僭专恣而僭则谓之疏下台之占　若民不从令犯刑为贼则上星色黑弃本就末则下星暗而横其色白　若从令听法则星迫下而色白若庶人顺化闺门雍睦赋敛顺时谓之密去本逐末豪猾相凌谓之阔　其戚比密参者皆相
　　近也奢疏阔三者皆移徙也　三阶之占平则阴阳和风雨时五谷丰祯祥应天下太平不平则反是　星明则润行列齐等如其常则若臣和而政令行变动外齐则君臣不和治衰　动摇则有逆谋　若一星去天下危二星去天下乱三星去天下不治　月干犯君有忧大臣相攻公侯多叛　金火守犯兵大起　客星出守大臣黜贵人病死　彗孛出之阴谋奸宄起宫中火灾守则三公亡黜　流星入之有兵大将忧若抵上台
　　人主恶之　中台将有忧　气之入苍白三公黜民多败伤　赤将相惊臣有谋　黄将相喜黄白润泽民安居　青黑将相死
　　少防
　　少防距东大星去极六十五度半入张十五度半星明大而光润则贤人举忠臣用不则反是　月五星犯守处士忧女后忧宰相史官黜　又曰月犯之又以所主官为忧　客彗孛犯贤能及功臣有咎　流星出入抵贤者进道术兴　苍白入贤士忧大臣遭黜
　　长垣
　　长垣距南星去极七十六度入张十四度　动摇夷狄犯边　火干犯中国忧金则九卿有谋或边将叛客彗孛则狄人入寇　流星入之亦然　出则狄出
　　灵台
　　灵台距南星去极八十度半入翼初度　五星干犯术士大使官灾　流星出之贤者用青黑色贤者术士死
　　明堂
　　明堂距西南星去极九十度入翼四度半　明吉暗凶土星客彗孛干犯守之人主不安其宫
　　天市垣
　　天市垣去极入宿　西垣秦七十六度入十二度半蜀八十度半入十五度皆氐　周七十一度半入初度巴八十三度入一度　郑七十一度入三度皆房宿梁九十二度入初度　晋六十八度半入一度　楚一十一度入一度　河间一十八度入二度韩九十八度半入五度皆心宿　河中六十六度半入三度　东垣宋一百五度半入七度半　魏六十二度半入十二度南海一百六度入十四度　赵六十三度半入十六
　　度皆入尾　九河六十二度半入半度　燕一百度入一度半　中山六十二度入半度　东海九十三度半入七度半皆入箕宿　齐七十度入五度　徐八十七度半入六度　吴越七十八度入九度皆入斗　垣星欲其光明润泽及市中星众则岁实不明则岁虚　又曰垣星明则市吏急商人无利　防细则市吏弱商人有利　若族人有序则其垣绮文而正见　月犯乘之改正有更弊之令将死粟贵入及有变于市中女后凶将相忧近臣有谋　五星入兵火起将相忧　入若守之又为市惊赤为更甚之　又木守之籴贵或贱　土同火则戮不忠之臣于市　金则兵起　水乃蛮夷居死客彗孛干犯所起者诛　客星出有丧入则大臣诛守度量不平　彗孛出之徙市易都　守之五谷大贵入则豪杰起　流星出而入中天诸座前列入浊天
　　欲有赦赏赐事仓库盈溢五谷丰君喜　犯之主忧若入而色苍白万物贵　赤色大灾　气之出入苍白入啬夫过贱人有忧　黑则市坏啬夫死苍黑万物贱赤而出之弓弩贵入之斧钺用若如波者市有火灾黄白而入万物贱　若一如疋缯疋帛常集天市中
　　有神竒物入天子喜　出则有神竒物出
　　帝座
　　帝座去极七十五度入尾十度光明润泽则天子吉而威令行　细小不见及月犯之人主忧　五星干犯下谋叛金火尤甚　客星入留贵人改易政令守之为大乱　彗孛干犯人民乱宫庙徙大臣忧　流星抵之诸侯起兵臣有谋若贵人更令
　　候星
　　候星去极七十八度半入尾十六度　星明大则辅臣强四夷开张　防小则辅臣弱　移徙则不安　无主者忌之　居常则无忌　月犯之则辅臣忧　客星出之有急行　彗孛出守犯辅臣出又为大臣叛
　　宦者
　　宦者距西南星去极七十度半入危九度　星防则吉明盛动摇或非其常及月彗孛流星干犯皆为侍臣有忧
　　宗正
　　宗正距北星去极八十五度入尾十六度　星失色彗孛犯守族人凶　客流贯之不睦宗亲　客景星守政令改
　　宗人
　　宗人距大星去极八十六度入箕一度　若族人有序则星绮文而正明　动摇则族人有变　客星守贵人出
　　宗星
　　宗星距北星去极八十度半入箕五度皆占在宗室明则有序　暗则防弱　客星守之不和彗孛干犯为黜
　　市楼
　　市楼距东南星去极九十八度入尾十二度　星明则吉　暗亡则市吏不理乃其兵兴于市或夷兵入动则市易殊常　火星守之天子易弊　客彗孛守之市门闭多乱
　　车肆
　　车肆距西大星去极一百度入尾三度　星明则吉不见车葢尽行　客彗孛兵车葢尽废
　　斛
　　斛距西南星去极八十六度半入尾三度　星明则尺量平而商人不欺不然则反之　亡则岁饥　木星守之则得忠臣阴阳平　过数不去王者与天同人四夷和平五谷大丰
　　斗
　　斗距东大星去极七十九度入尾六度半　星明吉暗凶　仰则不熟斗覆则岁稔　客彗孛犯天下大荒
　　列肆
　　列肆距东大星去极八十六度入心三度半　星明吉暗凶　移徙则列肆不安　金火入为兵起
　　帛度
　　帛度距北星去极六十九度少入箕三度　星明大则尺量平而商人不欺不则反是　客彗孛守之丝贵
　　屠肆
　　屠肆距西星去极六十八度半入箕三度　明大则多宰杀细防则不利
　　天纪
　　天纪距西南第一星去极五十七度入尾初度　明则无寃讼　暗则政坏　散则民饥丧　就则明主多忧若与女牀合则若失政礼而女谒行　客星犯之政
　　乱大臣黜或死　守之民饥居不安狱讼不理　彗孛干犯相有咎若地震
　　女牀
　　女牀距西星去极五十二度半入尾十四度　动则为忧舒则更代女后不久死不见女有疾　客彗孛守之宫人有谋　气之占在后宫　黑白皆死丧　青为病黄有福善
　　贯索
　　贯索距西南大星去极六十度半入氐三度半　牢口一星其开闭则囚自缢　星皆明见及其中星众狱事繁中星小则狱空　动摇斧钺用八星见奸人入狱七星见少赦　五星六星见及牢中大星不见或左右移徙不常为大赦牢空则改元　又常以五子曰夜候之一星亡有喜事二星亡锡爵禄事三星亡占如六星见　水星犯水灾米贵　客彗孛干犯守之为赦　又曰客星出之亦赦或其下亡地入则有枉死者　彗星见豪杰起诸侯相残　流星出紫防而入之以赦应之流星丑未日出天下赦气之入苍白忧亡地赤兵黄
　　白喜黑则狱多枉死
　　七公
　　七公距西星去极四十四度半入氐初度　星小而明则国吉　大而明辅臣强　若大而动则朝廷有兵齐正则法平　若戾则狱多寃连贯索则天下乱　入河中则民饥　金火守犯兵起　彗孛干犯守大臣下狱或黜　流星出之主将黜











　　灵台秘苑卷十
　　钦定四库全书
　　灵台秘卷十一　　北周　庾季才　原撰
　　宋　王安礼等　重修
　　东方七宿【中外官附】
　　角宿
　　角宿距极去九十七度半系南星　星明太平　防小不明王道失政　动摇移徙为幸行　月行中道民安岁美无兵　犯则大人忧有狱事　木星犯之多疫守则攻急臣戮岁饥　火星犯之有兵及赦贵人有忧居而环绕勾已有芒如剑刃行幸守则为战宫中防
　　盗贼谗臣进政急帛贵　土星守后喜谷伤　润泽则为岁丰犯之亦为之有不臣犯守亦为兵火　金星犯守天下大战道路不通　木星守之万物不成刑急水灾　乆守为大水　芒守之色青忧赤旱白丧黑水客星守犯大旱有赦富民贫狱多　彗孛干犯两角间色白有丧起不战赤则战所至则有破军侵城彗则占其所指　彗孛出之大乱王者恶之后党恣亦为乱饥流星出入两角间皆为大使出入　若抵而角不动
　　臣欲而戮死　气之苍青皆忧疾赤国惊有战黄则贵人亲祠白战不胜黒入右角亦然　气如刀劒出角间宫禁有阴谋变患
　　平道
　　平道距西去极九十一度入角一度　明正吉动摇戒不虞木星守天下治隐士升火守之天下饥　客彗孛干犯守之车驾行　客守之又为贤人退
　　天田
　　天田距西星去极八十三度半入角二度　木星守岁丰　犯则人相食　火则大旱　金守谷伤兵出水守有水灾　客星出入蝗虫旱
　　周鼎
　　周鼎距东北星去极六十四度半　明则国安不见摇动就聚移国
　　进贤
　　进贤去极九十一度入轸十四度　明则贤人在朝不明则不肖者用　五星干犯贤者得罪死　流星有出入夷人来国用贤青黑色文士死
　　天门
　　天门距西星去极一百四度半入轸十六度　明则万物归化不见及火舍而进退若犯入而去复还皆为兵至关梁不通　火守则上失礼　金舍人主慎出入
　　平星
　　平星距西星去极一百九度半入轸十六度　星齐等阔狭居常则天下治万物化讼平不则反是五星犯之皆凶　又曰木星犯法官忧火则火兵起　客彗孛守犯出入占如木　又曰政令不行国失纪纲流星出之出之臣出入则执政之臣忧若有罪
　　库楼
　　库楼距西北星去极一百二十三度入轸十五度半衡北星去极一百二十八度　若天库星明大芒角而繁则兵起车马用　动则王者谋伐四夷库中星不见大兵起无星臣下谋　库中欲实吉虚则恶星生角则有兵一柱不具则兵少半出若全不具则自将兵　月入兵火起　木星犯守内兵作近臣谋　火入其下旱守亦如之及兵起　客星乘守入彗孛守亦为兵水客入之又为兵饥流星入之天下虚兵尽出则所当之地受殃抵则主忧兵起　赤气入如千寻枪竿主者亲征内外不安
　　南门
　　南门距西星去极一百三十七度入轸十一度　明则逺方来　防则夷狄叛　客星出有兵出　客彗孛守之外兵起
　　亢宿
　　亢宿距南第二星去极九十六度　明大则民无疾臣纳忠天下安　暗则政弱　月犯之大人多疾有兵将军亡旗鼓其分将死亡地在其宿有变当省刑木星犯之臣为乱佞臣用有德令禾稼熟　守则岁饥小兵三十日以上有赦国丰　乆守人多病火星守之天子恶之多旱谷不成土兵大起　乆守则民忧　犯则乱臣人多病　若有芒角大人恶之及白衣会　居而勾己环绕宫室不安　土星干犯臣有谋诸侯失土　守则为兵疫　犯守之又为谷伤民饥流　金星犯守君自将兵　犯而芒角贵臣戮　水星守则其分米贵贼盗民相恶　犯及守水灾其分疫　客彗孛干犯国不安兵起政乱　客星出有使出　守则谷伤色赤忧旱彗孛出兵防饥疫水灾谷不成　流星出之寛恩清
　　狱入则幸臣有杀外使来雨水调五谷丰　犯之军府忧　气之入苍民疫白疟赤则廊庙有兵黄土功黑水灾
　　摄提
　　左摄提距南星去极七十二度入亢七度　右摄提距北大星去极六十七度入角七度　明大则三公君不明东向则天下安不东向为反衡天下乱起移近大角有谋仁道有亏则失恣疎阔　潜移则改政令　月犯臣专政则王者恶之　五星犯守兵起有谋　火守天下乱　客星出入占月　彗出主惑羣下争起　孛则主自将兵　流星出有使出　干犯及冲九卿改动入有外兵入王庭　气之入青忧黄受赐占在九卿黑则大臣戮
　　大角
　　大角去极六十六度半入亢二度半　色黄而不动天下大安　变色芒角为兵火　动则人主好游幸亡则主恶之　月蚀亦然　犯凶战不胜大人忧　五星犯守诸侯有兵起　客星出入谋臣在侧而强恣　守则诸侯有谋　彗孛出主改更　上失仁则彗孛守之若竿而长六七尺天下乱国大变　孛守之占同　客星出色黄而国泰民安　流星出之王者恶之　刺亦如之亦曰贵人死兵起边庭　抵之将有出者　犯及触四方兵起发而光色籴贵大将破　青气掩君忧　一道如十寻枪冲过者殿梁折　黄出国喜　白掩大丧黑乆而散人主恶之
　　戈
　　戈去极三十九度入亢四度　防则吉　明则兵起芒角动摇外夷兵兴或移徙则退
　　折威
　　折威距西第三星去极一百三度入亢三度　守常则吉　月犯上无威　五星彗孛守犯边将戮
　　顿顽
　　顿顽距东南星去极一百一十二度半入亢四度暗则刑滥　客星彗孛犯并为贵人下狱臣戮
　　阳门
　　阳门距西星去极一百一十三度入角十度　明则无侵掠　暗则宼犯塞　五星客入五兵藏　彗孛守及赤气入边兵用
　　氐宿
　　氐宿距西南星去极一百四度半　明大则臣奉法度君安民劳防小则臣失势　暗则臣不奉法而有谋动则役起　月干犯兵起将忧　犯而有变盗贼兴入之兵动　木星犯之蝗虫万物不成　入则有赦环绕而留其分有兵　守则年丰立后若后有喜　火星干犯多水灾　若成勾己大人忧天子恶之守之成勾己亦然赦　乆守六十日亦赦　乃入之宫中慎火臣有谋土星犯守其地亡守之有德令上工兴太后皇后太
　　子喜岁安色赤为疫四夷不顺在其宿乃光大黄润后有喜或米暴贵　金守犯徭役兴君忧无兵兵起有兵兵罢　守又为其下饥将受爵赐　犯又为郎将诛若有芒角兵丧亡地　入则霜不时春籴贵人役　水星入之贵人暴法官入狱岁旱不收　守则兵起多恶风水旱万物不成　若乘左星天子将兵右则大水兵起客星出之黄乃有赦　犯乃其分忧　水守有德令
　　布帛羊贵谷不登边兵起后宫乱入之边臣献女　入中而散中外不通大臣恣　彗孛干犯之有赦　犯之为臣有谋人主恶之籴贵　入之后宫暴兵起　流星出之使出宣布德令　犯则藏书官有忧事　入之后宫喜国相佞病饥　色赤黑后宫不安白则有灾　气之入苍白有大疫　赤内兵作黄白土工白而不散后宫忧　黑为水灾
　　梗河
　　梗河距大星去极九十五度入氐三度　变动以应兵丧星亡则有兵诛　连阴不见其分有丧　客星出守阴阳不和大风干犯则凶奴来侵　彗孛出则败去守之如客占又为边兵入寇　流星干犯王者出兵气之出赤大战　苍白为将死
　　招摇
　　招摇去极三十一度入亢四度半　与标星梗河北斗相直则夷狄受命　暗而不明敌不臣　芒角动摇亡去皆兵起　彗孛干犯蛮有丧及兵动　流星出之所向有兵起　气之出苍白相死　赤曰兵起黄兵罢君喜　白乃大人忧
　　帝席
　　帝席距东星去极六十七度入氐一度半　明则吉动摇防暗凶　亡则为失臣　彗孛守人君忧又为兵乱
　　天乳
　　天乳去极九十一度入氐十四度半　明则甘露降客彗孛干犯守天雨爵赐
　　亢池
　　亢池距北星去极七十度入亢三度　常则吉　防细移徙则凶　不在亢度中则宗庙有怪亡则道不通五星守犯百川溢　客星守之宗庙有道水虫死
　　骑官
　　骑官距西北星去极一百一十二度入氐初度　星聚天下安稀则骑兵叛不见则兵起又衞士忧而兵客彗孛流星犯守及流星入之兵起　苍白气入将死大臣黜
　　车骑
　　车骑距东南星去极一百四十度入氐二度　星变色动摇则兵行于道路　金火客彗孛干犯大兵出天下乱　客星入西羌降
　　阵车
　　阵车距东星去极一百一十三度入氐四度　五星守之变动皆兵
　　骑阵将军
　　骑阵将军去极一百三十三度入氐三度半　星明大动摇则将盛兵出　防暗则将亡兵乱　静则吉　金火干守为兵　客彗孛尤甚
　　天辐
　　天辐距南星去极一百一十六度半入氐十一度　星近则天下有福　明润则车驾安动摇则车驾行五星客彗孛干犯辇毂不宁
　　房宿【钩钤附】
　　房宿钩钤房距南第二星去极一百一十四度半　明大则君明臣忠天下太平　暗则臣乱政王道不行动外则财宝出动内财宝入　七政之占行中道主寿长天下丰年　由角极阳道为兵水　月在其宿有变名宝驷马出时令不顺　月五星犯守皆为将相忧又曰木犯之岁丰民安有德令豫州灾　守则大赦天下和平　入则成勾己天子恶之良马出　火金干犯将军乱王者忧　入占色青丧赤兵白芒角为火黑将相死　若犯而色怒芒角兵大起改正朔秦燕赵代忧守则更政有德令臣乱兵起　守而勾己环绕勾己
　　不安其居　土星犯守有喜或赦成勾己相凶　犯之又为后忧　守之为地动兵旱立后土工兴宫室数移金星干犯君有忧　占其色青及白而芒角皆丧赤
　　兵黑将相死守之土工起帛贵将相失位　乆守为饥入房十日成勾己天子忧以赦解之　水星干犯皆殃犯而留守为水　入而成勾己占如金　守则大臣乖忧涝边兵起而散　客彗孛犯之国空民饥　彗孛又为失德臣有谋兵起世乱有德令马贵　流星出之恤民有德令　犯衡为水灾抵乃将相出镇入则大臣入贺国昌或为丧入而蛇曲辅臣亡　气之出将相忧赤则宫中乱若如波宫焚出之兵　气之入黄诸侯来贡　赤黄润泽黑贯入其间诸侯有使来黑出之宫中忧　有云如人形入后妃有子　钩钤距东星去极一百九度半入房二度半　明则王者至孝近房则人心同不则反是其间有星及疎折则地动河清月火金犯之王者忧月又为车驾行食则将死　木守为饥相去二寸王者失政近臣起乱　火守有德令　土则失土水乃地震山崩　客彗孛干犯宫庭失禁流星入之
　　兵散
　　键闭
　　键闭去极一百八度入房四度　明则王道昌不则宫门不禁津梁阻　月犯之大人忧及火灾　五星犯戒行幸有匿兵　客彗孛守之道路阻　流星入有口舌中宫大臣灾
　　罚星
　　罚星距西南星去极一百八度入心一度半　正直而列则法令平　若曲而斜则刑法不中　客彗孛守犯国政多枉
　　东咸
　　东成距西南星去极一百一十度入心一度　明吉暗凶　又曰行则匀明天子吉子孙昌　近钩钤则谗臣入饥占同西咸
　　西咸
　　西咸距西南星去极一百四度半入氐十五度近上及动摇则奸人为害余同东咸　月犯之失礼民饥又为阴谋　五星犯守占同又曰臣下不从　客金彗孛干犯守流星抵之后宫恣宫门不禁贵女忧流星犯冲大水川溢出入则阉出
　　日星
　　日星去极一百一十三度入氐十四度半　明大则君有德　月犯掩下谋上　木守之王者与天同心臣忠天下升平　金火守犯人主恶之　客彗孛则君恶之
　　从官
　　从官距西星去极一百一十二度入氐十四度　星大而明　五星客彗孛干犯并为巫人搆乱　气之入占在巫人黄受爵黑戮
　　心宿
　　三心距西星去极一百一十四度半　若天下有变心星见不祥　大而赤明德服天下暗小失色防弱不能明　动摇变黑大人忧　直则主失势角而摇动兵起离则人流　前星不明太子不得立　后星明庶子
　　立皆光明亦黄有庆　月犯之大臣忧犯中火星人主有忧太子庶子星各以其所主为忧在宿有变大将易刑罚失中　木星犯乘守之岁丰平乆守臣有谋　火星干犯大人忧物不成民流土工兴民忧　火犯守则地动王者忌之勾己环绕灾尤甚　土星干犯旱饥民疫大赦　守之太平大人喜庆益地又为土工若行勾已环绕其地乱　金星犯守兵兴籴贵殃在贵人　守则又为臣叛其分忧水星犯守大水帛贵内外乱明当则大人忧当之在阳为燕在阴为边不明地动大雨又犯则兵旱民流守乃盗贼赋役兴　客彗孛犯守大臣有谋天子忧客星出之君使人于诸侯　犯之修饰台榭　守之饥丧火灾土工兴　彗孛犯守出之兵丧民流蝗起大臣相疑下有谋　流星出之遣使边塲也犯抵大臣相贼入则王者忧之及外国使来　青色
　　占忧赤兵黄喜及土工白丧黑凶　青气出之天子使人之诸侯赤入之有立王　黄则子孙喜　前星则太子受赐庶子亦如之　白入之乱臣在侧　苍白及黑各以所主为忧
　　积卒
　　积卒距西北大星去极一百二十六度半入氐十五度防小吉明大则有兵　星亡皆为兵起一星少出二
　　星半出三星尽出　五星出金革兴不则近臣谋　彗孛守之禁兵大起天子将兵　青赤色云气入之正臣欲论列兵事发
　　尾星【神宫附】
　　尾星距西第二星去极一百二十七度　星欲明大小相承则后宫有嗣子孙蕃五谷丰　防暗后有殃五谷伤　动摇则君臣乖天下乱　就聚有水灾疎逺后失势　月犯之臣不和贵戚其地将死若有变后宫子孙不安　木星犯之燕地饥　守之水旱又曰犯守皆为籴贵　守三十日以上立后或生太子守而成勾己女后忧之　土星犯守占同又曰妾为夫人火乆守多妖祥后妃恐　土守及犯其色黄后有喜　守而芒角动摇易政兵起　金火干犯民忧留守之后妃宫嫔或贵人相忧又为兵起守其分水灾　水星犯之天下水江河决　守之亦为水又曰下贱贵民疫后宫忧　客星出大风水灾后宫恶之兵革乱散民饥民死　守犯则女暴贵　彗孛干犯后相贵臣有咎兵起宫门　流星出入风雨时稼穑成出则又为使人于诸侯后宫喜入则反是一曰出则有子孙之庆入则后族进禄抵之后妃有丧　气之入苍则旧臣来　赤则诸侯来　青则外国降白则大臣在殊方欲归　青气出爲乱　神宫去极二十七度半入尾六度
　　天江
　　天江距南第二星去极一百一十四度半入尾十度星明天动水溢兵起不具津梁不通参差不齐马贵多死　月五星犯守及流星出入皆大水　又日月犯为兵　客彗孛尤甚一云火星犯守大旱　气之入青多水涝黄兵白罢　气之出赤则车骑满野黄白天子用兵
　　傅说
　　傅说去极一百二十八度半入尾十四度　明大宫中多祝祷而子孙暗小反是　动揺则后宫不安亡则忧继嗣防　居尾下则咒诅巫医为害　彗孛守之不享宗庙　赤气入祝官凶
　　鱼
　　鱼去极一百二十六度入尾十五度半　明大则江河溢　若大而不明则阴阳风雨时　动揺则暴水移徙出河则大鱼死赤为旱　五星犯守皆凶又曰火上在阳则旱阴为水　气之占与天江同
　　龟
　　龟星距大星去极一百四十度半入尾八度半　星明则君臣和不明则上下乖　不居汉中则川溢火犯大旱　守之火起又曰守之为水　去之赤地千里　客星入之为小忧　流星出之赤兵黄旱青黑为水各占其分　赤气出之巫祝者忧
　　箕宿
　　箕宿距西北星去极二十一度半　星明大则岁丰国无谗佞不明则岁俭　细防就聚天下忧动则蛮夷来口舌动不出三日有大风雨　移徙则民流宿中星众则天下安少则反是而籴贵　月犯之旱风占如上军相死　入中亦然又曰后忧后宫干政法令酷　在其宿有变暴风雨作　失行离之则为风凡月犯箕壁翼轸皆风起　木星犯守旱饥多恶风入之中宫口舌火星入旱灾人主恶之　守入亦然又为改移地动燕地君长病　犯则东夷燕人疫死　环绕勾己大臣诛土星犯守女后忧　守则又为兵丧黄水土工兴后
　　贵人大喜　金犯之后喜守则兵疫旱风　水星犯之河溢守而动色青臣自戮　犯守之又为火旱物不成凡土星犯守金星若入中水星犯之皆为赦　客星出之大饥大臣有见弃者宫人出　入之多风雨宫女不安外使来民流土工兴北方饥棺木贵　守之土工兴秋冬多水　彗孛出犯守为夷狄作乱大旱兵起　流星出之宫人有出者交对抵之宫人不安　入乃有风雨　若色黄为大臣出使蛮夷来　气之入苍白黄蛮夷入贡及女喜　黄色则宫人多死气之出苍白国灾除　青则占其分不尔四夷来降　黄则使出
　　糠星
　　糠星去极一百二十七度半　明则岁丰　暗则饥去则人相食
　　杵星
　　杵星距大星去极一百三十八度入箕三度　明纵为丰　横明则饥动则人失釡甑　移徙亡没皆为岁荒五星守之尤甚　客星彗孛干犯天下有急兵

　　灵台秘卷十一
<子部,术数类,占候之属,灵台秘苑>
　　钦定四库全书
　　灵台秘苑卷十二　北周　庾季才　原撰
　　宋　王安礼等　重修
　　北方七宿【中外官附】
　　斗宿
　　斗宿距西第三星去极一百十九度　星明则太平而主夀　不明失次芒角动摇则国失忠臣民多怨兵起　暗而离析君臣俱祸　月犯风雨不时臣出不测死女后忧　在其宿有变臣更主令又为易相近臣死　入魁大臣太子辱宫中有贼一嵗三入有赦　木星入犯守皆为赦　犯则又为火臣逆忧守乃占同而大臣受封　经其宿得度而色光明润泽国昌嵗丰　若有变失节其分忧　火星干犯丞相有事有赦破军杀将道路不通多火灾暴兵作　守之为贼乱及兵旱火籴贵　若久之灾其内之外有谋吴分兵起　土星犯守先水后旱　又曰守之国多义士大臣有黜　乆守其分福或臣动入中贵人相死　金星犯守为兵　又守则戮臣叛入乃天下受爵禄将相黜或有逆谋外国使来　水星犯守之臣谋其分兵饥　守则斧钺用水灾谷伤　客彗孛干犯王者有病诸侯不通下谋上易政　客星出使人之诸侯　色青为忧赤兵黄土工白防黑防　入则外国来降狱官入疾五谷不成民相攻多盗诸侯谋宫庙火及兵忧　犯则其下必乱　守则盗兴五谷　彗孛出入臣下谋乱图议其分乱　流星出之则赦使出也　色赤或如火色炸皆大臣死　入则蛮夷来贡大臣来贺　犯则宰相忧气之入苍白多风赤则旱或兵起宫庙忧火　白为雨　黑则庙有忧若掩主病宜赦解之　黄白润泽诸侯客来朝出则使诸侯
　　建星
　　建星距西星去极一百一十二度入斗四度　若星动则民劳　月五星干犯大臣相谋　木水火守之诸侯有谋嵗水民饥　贵人死　五星守在阳田宅贱　金则外国使来　客彗孛干犯上失道不纳忠贤士逃　又曰客星守之道不通多盗　流星入之天下谋　赤色者昌犯王道不宁
　　天弁
　　天弁距西星去极九十九度半入斗初度　明万物兴暗则万物无　若近见星明大动摇则女乐进　月
　　犯之籴贵　客彗孛犯守亦如之　若乆守则囚徙兵起
　　农丈人
　　农丈人去极一百二十四度半入箕六度半　明则嵗丰　暗则失产业　移徙及亡皆为饥　客彗孛守之与暗移徙同占
　　天籥
　　天籥距西星去极一百一十四度半入箕初度　明吉暗凶　不具则关籥无禁　彗孛守之关梁塞
　　天鸡
　　天鸡距西星去极一百一十度入斗十六度半　星不依常鸡多夜鸣　亡则失于伺候　明则有赦　金火犯守兵起　土星则民流　客彗孛乃水旱失时　又曰客守之占如变常　流星触犯干戈动
　　狗星
　　狗星距东大星去极一百一十八度入斗一十二度星不依常则戒守衞　动摇则庶臣为乱　火守天下旱惊　客守御臣作乱
　　狗国
　　狗国距西北去极一百二十度入斗十八度　明则边防起　不明则安　不具则天下有大盗　月犯之乌桓鲜卑之种地乱　五星犯则夷忧　火守东夷兵起金守乌桓鲜卑之地受兵　客星犯占如不具　入
　　之其主来贡
　　鳖星
　　鳖星距东大星去极一百八十度入斗五度　不居汉中有水灾　亡则有防　大为旱　水守为水　又曰五星守之白衣会　客星守之有水令　流星犯之水野殍死鱼大贵　青黑为水赤黄旱视其所没之处以占地　云气出之占同　若赤黑气入之占如五星守
　　天渊
　　天渊距中北星去极一百二十九度入斗七度　若星动摇不居常则涝　月行其中臣近主　五星守客彗孛犯皆为天川决河溢　又曰火入守大旱　流星入之鱼出
　　牛宿
　　牛宿距中大星去极一百八度半　星明大则王道昌关梁通或牛贵　怒则马贵　不明失常谷不登
　　直则籴贱曲则籴贵　时则占细为贱动为灾炎亡及中星移为死逺汉为贵入汉中为疫　月犯其下有忧将死牛马及谷贵牺牲死　灾在其宿有变牺牲事之四足殃疫关梁不通将有农令　木星干犯呉越来贡入则贵人及小儿多死嵗多寒臣有谋民饥虎害人守则阴阳不和万物不成民病人死六畜贼牛疫
　　火星犯守诸侯多疾破军杀将臣有谋　一云守又为兵起牛车用将死牛贵有牺牲事臣谋谷不成收大人有疾　入牛中四月越地君长凶籴贵　土星犯守有土工事　守则又为大赦多雨雪人民牛马疫其分多忠臣义士天下有急令　金星犯守诸侯不通妖言无益又曰将军失众其分凶　守则地气泄城中多死入之天下失车用　水星犯守破军杀将有谋人多死又为谷不收关梁不通又为牛疫多水其分忧　客星犯之有牺牲事　守之越地起兵又为来献牛马贵江淮多盗嵗多水　入之诸侯客来　出则占如斗又地动牛马贵三倍　彗孛出之改元籴贵牛死又曰天下合谋人主忧　客彗孛干犯越地兵自攻　流星出之色赤将出如星所之以占四方　入将受命黑色牛马疫黄则昌盛关梁不通　干犯则王欲改事及将出气之入黑牛多疫死黄白蕃息　赤为兵
　　天桴
　　天桴距中大星去极九十四度入斗二十四度半　不明则漏刻失时　若前近河鼔或相直动摇及金火守之皆为桴鼔用　客星干犯占如不明
　　河鼓
　　【阙】












　　左旗
　　左旗距西大星去极八十三度入斗二十二度　星直而明润将军能应用　曲不明将失计　芒角将军凶猛　动摇差戾乱兵起　月犯军败亡　火星则大将起兵　五星彗孛干犯守之占如右旗　客流星出之兵出入之兵入　流星干犯兵起诸侯作乱　入之大将亡旗鼔　气之入黄白天子喜赤兵起出则战胜青黑入皆占在将青忧黑失地　入则大众行　气之入黑及苍忧水赤旱黄有德令
　　右旗
　　右旗距东大星去极八十八度半入斗十五度　占与左旗同
　　渐台
　　渐台距东南星去极五十八度入斗十度　明则阴阳调而律吕和不明则反是　客彗孛干犯守之阴阳戾　流星犯宫庭火
　　辇道
　　辇道距西北星去极四十七度入斗一十一度半　明而列则衢路通　火星守之御路兵起　流星出犯天子游猎
　　织女
　　织女距东大星去极五十二度入斗五度　星欲明王者孝通神明则星明而天下和平　暗而微则女工废大而角星怒布绢贵　一星亡女病或兵起　月犯
　　之女后忧　火客守之同占又曰丝帛贵　客彗孛干犯后族乱人诛　又曰彗出之女党行政　有星守之为女丧　流星出之布绢贵　入之水灾或盗　干犯冲入占如月　气之入占在女子苍白忧疾　赤兵起黄有进女　黑病死
　　罗堰
　　罗堰距北星去极一百九度入斗四度　暗则吉　明则百川溢　马被水淹　客彗孛干犯大水暴起
　　天田
　　天田距西北星去极一百一十六度入斗二十三度明则耕农及时　微暗及客彗孛守之农失业　又与角比天田同占
　　九坎
　　九坎距西大星去极一百四十一度半入牛初度　星明盛有大水　微小则吉　五星犯之江河溢　客星犯天下忧　流星冲犯王者忧后崩　气入青旱黑则百川溢
　　女宿
　　女宿星距西南去极一百四度半　星明则民丰国富女功昌　暗小则国虚　动则有嫁娶出纳裁制之事月犯之女子多疾及女惑　犯而有变布帛改易贵
　　贱女工令　一曰月变须女有嫁娶事兵不战而降土犯美女进后妃喜宫中为赐　守则女喜嵗多水籴贵民有大灾其分饥丧人多冻死　火星犯国多妖不祥大臣当之　守又为女防民病政急后病宫中火灾布帛贵　入亦如之又为天子纳女工　土星犯守人民相恶有女防又为后喜且专政贱者暴贵山水壊庐多妖女及土工入之君有喜　金星犯之布帛贵兵起入之有女谋金帛出有女多寡犯守同占又为嫁娶
　　事　水星亦为娶事不尔外国进美女或为水灾帛贵又守之后夫人忧　客星干犯有乱　守则籴贵宫
　　人忧　又犯守美女进贱暴贵及兵起出入皆为嫁娶事　彗孛出入王者恶之其下忧　干犯则占同客星流星出之女御为使　犯入则天子纳女　抵之贵
　　女下狱　又出色赤妄死黑女功死者　若润泽为入后　气之入黄则女后有庆　黄白有嫁女事　赤兵死白疾黑防皆占妇人
　　离珠
　　离珠距东北大星去极九十五度入牛六度　星非其故则后宫府藏有移　五星客彗孛犯后宫为乱若宫人有罪　流星入之宫中兵起
　　败
　　败距南星去极八十二度半入牛六度　占如瓠
　　瓠
　　瓠距西星去极九十七度入女初度　明大润泽嵗丰　暗则果菜不登而后失势　不具及移徙动摇皆为贼王者以菜为败　非具故则山谷多水　五星干犯大旱　客星干犯大旱　客星出之以果实赐诸侯　犯入同占又为游兵不战　守之占如非故　入则鱼塩贵献食之官忧近臣辱　流星冲犯天下不安气之入苍白果木不可食　黑亦如之政忧　赤天子攻城　黄以果赐诸侯
　　天津
　　天津距西稍星去极四十七度入斗二十三度　一星不具关梁不通　星明动则兵起　又色微而参差则为贵妃疾若移徙或亡河水为灾水贼称王　客星守之入之皆为大水　流星出之有使出随星出之处占
　　奚仲
　　奚仲距西北星去极三十八度入斗十八度　金火守兵大起
　　扶筐
　　扶筐距北第一星去极三十二度入斗八度　星明则吉　不明则女功失业　暗及移徙农蚕不收丝绵大贵　客彗孛流等星干犯同占
　　十二诸国
　　十二诸国赵距西星去极一百二十三度入牛四度越去极一百二十四度入牛四度　周距西星去极
　　一百八度入牛六度　齐去一百二十八度入牛六度郑去一百二十三度入女一度　楚去一百三十六
　　度入女二度半　秦距西星去一百六度入女三度燕去一百二十八度入女四度　魏去一百二十一度入女四度半　代距西星去一百十六度入女六度半晋去一百二十八度半入女八度　韩去一百二十
　　三度入女八度少　其星有变及五星客彗孛干犯各以其国占
　　虚宿
　　虚宿距南星去极一百度半　静而明天下安　不明则旱　摇动有井田之法及防欺紏上下不比享祀失礼　月犯兵起有陵庙事空邑复起其分忧将死　其宿有变土工作外军饥　木星犯围乗守宰相防有德令　犯又为王者恶之天下饥　火星干犯流血满野守则将叛旱灾万物不成女子多厄有土工兵火起入而勾己大人忧战不胜　又犯之守七月齐分君
　　灾忧不则相凶　土星犯守有赦德令行又守则风雨不时旱风米籴贵大臣为乱人多不安妖言　金星干犯为防政急　有芒角臣有谋　又守犯之有兵不多孤寡　水星干犯春旱秋水五谷不成其分政急多水灾　守亦为水物不成若角动色青臣欺君国兵防客星守其分兵疫　犯之籴贵　守犯又为哭泣事出则使人之诸侯其分有防　入则有井田之法改制之事军离散　又出入君自将兵　凌犯环绕勾己国忧兵乱　彗孛出犯为兵防亦占其分彗孛所指其地必亡　流星出之贵人求医重臣出使　入则其下兵聚　又曰出入之于相光润泽则受赐黒死黜　气之入白苍哭赤则大哭黄苍喜庆白则使客来黒则水为忧　白以喜祀宗庙出之为享祀
　　司命
　　司命距西星去极九十二度入虚三度　蓬星出之王者忧疾妨妖惑
　　司禄
　　司禄距西星去极九十度入虚四度
　　司危
　　司危距西星去极八十五度半入女八度
　　司非
　　司非距西星去极七十九度半入女九度半其命禄危非皆占在天子以下寿命爵禄是非安危之事　明大为灾　居常则吉
　　哭星
　　哭星距西星去极一百一十七度半入女九度　月五星客彗孛干犯皆主防　流星出入大臣出入
　　泣星
　　泣星距北星去极一百四度半入危二度　占同哭星
　　天垒城
　　天垒城距西星去极一百二十六度入虚初度　金火客星守入夷人死塞　赤气掩入北夷惊灭大疫
　　败臼
　　败臼距西北星去极一百三十九度半入虚八度　一星不具民乱贫　不见则人流　五星入之祸殃作客彗孛干犯人相食　黑气入主忧
　　离瑜
　　离瑜距南星去极一百二十八度入女九度　星微则后宫俭约　明则妇人奢纵　客彗孛干犯后宫无禁
　　危宿【坟墓附】
　　危宿距南星去极九十六度　星动不明营宫室土功兵革兴　月干犯大臣及其分有忧将死兴治楼台又为兵防来年米贵　在其宿有变将相有哭泣死防坟墓动众之事　木星干犯守之更宫室及土功兴又兵防　又守则民劳多盗民相恶　火星犯之越亡地守则国忧兵叛疾疫宫中火灾春旱秋涝乆守近臣叛犯守皆为大赦　土星犯守皇后忧兵防并起土功
　　兴　又守为水旱民疾祠祀不恭　金星干犯无兵兵起有兵兵罢谷不成多火灾　守则旱火民多痈疽之疾将军忧　又犯守之天下多急事国忧兵加民流亡水星犯守大臣刑法官忧其分灾　又守曰皇后有
　　疾籴贵兵防并起　客星出犯之多雨谷不登及哭泣则土工兴营宫室王侯死国败饥荒　若留守成勾己君恶之又云建宫室立王侯　彗孛干犯其分有叛者兵起将出之易政籴贵大水　流星入其下不宁下有谋　抵则地亡交秋兵犯则有祭祀事　黄润出入国安嵗丰土工兴陵庙有水大臣灾　气之入苍白若赤皆为土工兴功营造事　白兵青忧　苍则忧损屋黑有防赤气出火炎黑下有水若哭泣　若黄而出之国有喜　坟墓距中星去极九十六度入危五度　星暗小移徙不见则山陵不安　动摇及五星犯守皆为防流星出入有防事
　　臼星
　　臼星距南星去极六十九度半入危二度半　仰则嵗丰覆则俭　若杵臼不相当军士饥　余占与杵同
　　杵星
　　杵星距南星去极六十一度半入危三度　守常则吉若不具不明动摇移徙离拆与臼不相当皆大饥
　　客彗孛守犯亦如之
　　造父
　　造父距南星去极三十八度入危十一度　明则喜亡及动摇兵起马贵　客彗孛干犯兵革动廐马出
　　车府
　　车府距西第一星去极五十六度半入虚四度半　动则车马出　火金客彗孛干犯守之兵车动
　　钩星
　　钩星距　大星去极二十四度入危初度　星明明则服正　若非其故　彗孛干犯五星守之或直皆为地动
　　人星
　　人星距西南去极七十度入虗六度半　星亡则有伪诏及妇人之乱　若星芒则天下有纵民不具则王者有子孙　客彗孛干犯守之人多疾或民乱　有星入之天下有诏符传相惊
　　盖屋
　　盖屋距西星去极九十七度入虚九度　星动有板筑之事　五星守犯国兵起　客彗孛尤重
　　天钱
　　天钱距东北星去极一百一十八度入危三度　明则库藏盈　暗则虚耗　金火守之兵盗起　客彗孛干犯库藏有贼火
　　虚梁
　　虚梁距东星去极一百度半入危六度　星动摇则陵庙壊或筑　金火干犯兵起　客彗孛同占又主大凶
　　室宿【离宫附】
　　室宿距南星去极八十度半　星明而静则国昌不明则祷祀不享　动则兵出土工兴　室壁为四辅各有二星二舍也欲其正实正由方也实则中多小星四辅不正则辅臣不忠二舍不实宫女咨后宫怨　月犯之宗庙毁宰相忧土工兴有哭泣王自将兵在其宿有变臣乱兵在外败　木星干犯得地归与民爵　守之修宫室土工兴野满宫中火灾民疫　火星干犯兵战嵗不收　守之水旱大疫宫中不和或病死　若乆而成勾己大臣阴谋兵起入宫勾己环绕天子出幸　土星干犯其下有兵出入用斧越贵人忧　守之有爵封益地关梁不通土工兴后夫人有忧　乆守大人恶之以赦除咎　金星干犯五寸许政令不行　守则兵罢国喜又夫人忌之防察亲近　乆守兵革满野　乗守勾己逆行徃来宫妃废或大防宫人咨　水星犯守掩闭其分水灾　又守则西北兵动深冝守偹　客星守之城郭壊不利先起兵君使人于诸侯　赤占兵白防黄土工青忧黑凶　犯则王者忧之　守之不利出军多阴雨彗孛出之大乱易政大水　干犯先起兵者弱战必亡地将戮　见其宿中后宫乱有德令　流星干犯军乏粮　出之有使出　犯之人使自他邦来赤占兵黄白土工　黑防青忧　其色润泽出入国安嵗丰民欲有庙享庆贺之事　气之入兵起　杂云气在其宿中民暴疾　云润泽如日月男子之祥　离宫星动摇土工兴不具则君忧　月宿之君数移寝处　金干犯成勾己环绕皆为兵起　客星出之犯为防　彗孛干犯宫室有修除事
　　雷电
　　雷电距西南星去极八十七度入危十二度　明动则雷电作　流星出入为风雨不出七日　又曰赤色旱清白雨
　　腾蛇
　　腾蛇距中大星去极四十四度少入危九度半　明则不安微则安　移徙南旱北水　客彗孛犯守为水灾又曰守之天下怨　流星入之水旱兵防冲之口舌起鱼盐贵龙见
　　土公吏
　　土公吏距南星去极八十五度半　动摇有板筑之事金火犯守兵起
　　垒壁阵
　　垒壁阵距西第一星去极一百一十五度入虚初度明则国安非其故则兵起破军杀将　亡则兵尽出五星逆守留凌犯变色勾己客星入之皆为兵起　火金水尤甚　客星干犯边将死　流星入而色青南则后忧北则诸侯忧　赤黑东则后有谋西则太子有谋黄白诸侯受赐
　　羽林军
　　羽林军距大星去极一百一十七度入危十五度半星而聚则国安稀而动则兵出　其中无星则兵尽出不见则天下大乱　月五星入犯皆为兵起　五星
　　若退留变色成勾己者兵革大兴　火金尤甚　火星留二十日巳上大人当之　若芒角色赤兴兵者　客星守之及戊巳日旬始见其中兵大起入而色黄白天子喜色赤臣叛　彗孛出之大人谋逆　流星出其禁兵受赐　犯则兵起士卒散军有出者　其入之与垒壁同占　气之入苍白入南后忧北则诸侯忧　黄白后或太子有所献　黑则太子诸侯忧
　　斧钺
　　斧钺距北星去极一百三十度入室二度　星不欲明明动则斧钺用　移徙非常夷兵起　月五星彗孛犯守皆为臣下将死忧诛彗孛尤甚
　　北落师门
　　北落师门去极一百二十六度入危十一度半　大而明则国安　微小芒角月五星干犯皆兵起水火甚之客彗孛干犯守之光芒相及覆军杀将边兵入塞
　　流星入抵皆为兵候　气入苍白疫赤兵黄白喜及使出　黑则边将死
　　天纲
　　天纲去极一百二十九度入危五度　动摇则兵出入不常　彗孛为兵起
　　八魁
　　八魁距南大星去极一百三十九度入壁四度半　动则禽兽多罗网死　火金客彗孛犯守皆为兵起
　　东壁
　　东壁距南星去极八十度半　星明则王者吉国多君子　暗及失色大小不同尚武事经术图书废　动则有土工　杂徙就聚为宅事　月犯之大乱民饥多死其分忧及土工在其宿有变孕妇多损近臣忧　月宿之不晦防而有风雨　木星干犯水伤谷　守则有赦国有贤人天下安　乆守凌犯勾己夷狄侵扰　干犯若是火星则衞地忧不则相凶　守乃兵火土工嵗恶贤者退之　若守而光明润泽则凶　土星守犯君安国昌图书兴天下丰平　逆行勾己其分土工兴　金星干犯火灾　守之有军不战大臣向正水旱风雨文武术士病月犯守之其分兵防奸臣谋　客星出之色赤其下大臣忧　犯之文士死亦为防津梁不通　守则死嵗多风雨　彗孛出犯其分兵起火灾一云大水民流　客星彗孛干犯文士死　流星犯之同占或文章废黄白润泽出入文章贤士用逺国来　气之青忧苍白防黑破亡并占其分　黑又为水　黄则外国来贡又名倚五立　赤出入皆为兵起　若光润泽天子言宗庙事
　　天廐
　　天廐距西星去极四十九度入壁初度　明而动则多邮驲　不明则道路节　非其故人主以马为忧不则马多死　月犯六马归　客彗孛干犯入守舍驿道路不通　彗入又为廐焚　或移动流星出入天下惊御马死路色赤黄御马进
　　土公
　　土公距西星去极八十五度入壁初度　动摇有板筑之事
　　云雨
　　云雨距西北星去极九十五度入室五度　星明则多雨水　动则多阴阳晦　火守天下旱　水守大水流星与霹雳同占
　　霹雳
　　霹雳距西星去极九十二度入危十五度　星明而动摇及五星犯入皆有霹雳之事　流星明同占云雨
　　鉄鎻
　　鉄鎻距中北星去极一百二十八度入奎三度半　明则牛马肥　动摇微暗不见牛马多不则多死　彗孛守为兵将忧

　　灵台秘苑卷十二
　　钦定四库全书
　　灵台秘苑卷十三　北周　庾季才　原撰
　　宋　王安礼等　重修
　　西方七宿【中外官附】
　　奎宿
　　奎宿距西南大星去极七十二度半　星欲明则吉　若徳政亏则星有角　动为兵　其中星明则大水月犯之其分乱边兵水灾贵人忧民不安木星干犯近臣为逆　守之大饥多狱讼　又
　　为其大道兴臣忠北人賔服　若润泽为大熟入之以饥兵起　火星犯之环绕三十日以上将相凶其分水灾民流　守则农夫不得耕又为疾疫不宜妇人其分多妖言妖孽　若动摇进退有赦入则三日鲁分君长死　经旬相死　土星干犯女后昌国喜逺人来　守之入之有名者多死边兵动久守贵女摄政或有女喜　金星干犯守之外兵来有军不战五谷不成有赦　又守之杰俊兴国有图谋　重芒角天下争夺又守之外兵入国及兵起西方　水星干犯奸臣有谋　守之天下多悲王者忧入乃水泛守占亦如之又大臣下狱水旱兵火灾五
　　谷不成　客星出之奸臣伪惑天子干犯或入其中有渎事　又入之为破军杀将守则贼臣在侧王者有忧或兵败　彗孛干犯出入皆为兵防大饥占于西北冝偹之　流星出入有沟渎事　入之聚贵事及破军杀将　干犯若赤如火光炸有声出入皆为亏帑用　气之入苍白妇人忧　黄有珠玉寳喜宫女灾若润泽为天下喜而有受命　赤者亦为兵及妇人之病
　　附路
　　附路去极三十五度半入奎五度　芒角动摇则车骑在野　不明则津梁不通　亡则有道路之灾金火干犯占如芒角　客彗孛犯之道路不通　气入之占在太仆赤诛黄白受赐苍白忧黒为死
　　军南门
　　军南门去极六十六度入奎十五度　星不明则夷狄叛　明则逺方来贡　动摇则兵起　他占与大将军同
　　阁道
　　阁道距南星去极四十八度入奎四度半　星不见则辇道不通　动摇则宫垣有兵　客彗孛干犯之人君不安国有防人君居正殿不微行则吉　气之入黄喜黒病白有急事
　　防星
　　防星去极三十三度半入壁五度　若动摇移徙居王良前或处马后是为防马皆为兵起故曰王良防马车骑满野又曰北夷制号　流星彗孛干犯大兵起天子将兵
　　王良
　　王良距西星去极三十七度入壁初度　明则马贵不具则津梁不通　移向西方则随其方兵起王良防马车骑满野　前与阁道相近相近有江河之变　金火客彗孛干犯皆为兵起　客彗孛又为桥梁不通彗出之奉车之臣反　流星出入占与雷电同干犯抵入兵将兴　气之入白占奉车之臣青白忧坠车赤则斧锧用黄为拜赐
　　外屏
　　外屏距西星去极八十九度入壁八度半　星不明移徙国不安居　其他与天溷同占
　　天溷
　　天溷距西南星去极九十七度半入奎二度　不明移徙人不安居　客星守之下溺众
　　土司空
　　土司空去极一百一十五度少入奎初度　大而黄润则天下安否则凶　五星干犯男女不得耕织　客彗孛则水旱民流兵起土工兴　流星干犯同五星又为荒乱灾起　黄气入之迁都土工兴
　　娄宿
　　娄宿距中星去极七十五度半　星明则王者祀享子孙昌臣尽忠又曰天子孝天下和平星明大而赤色或色小郊祀失礼　动则有聚众事　明静则天下和直则有执主之命　就聚国不安　月犯之有田猎民流将死其分忧　犯及有变聚敛事作兵战而和人多寃狱　木星干犯有赦春残牛多死苑囿空　守则世治兵罢有聚敛事民疫六畜大贵　火星犯守旱谷贵又守则臣乱政人多疫金银贵或赦其分君长忧
　　若逆行成勾己仓库火灾　土星干犯或边境不可将兵　守则天下丰乐金星犯守将军恶之其乡吉天下和平　水星犯守法令急大臣忧狱水灾无兵兵起有兵兵罢　若芒动而赤黑臣争禄　客星出之边兵动干犯大兵作守则社稷不安王者贵人当之不则鲁地兵起又籴贵狄人死如入其中三日环绕大赦　彗孛出犯水旱谷伤畜死兵饥　流星出入为聚众　又出则祠官用事或德令清　犯之牺牲蕃畜色黑多死若抵死贵贱相谋　气之入赤黑兵防并起疾疫　黄则贵人受赐　白民受赐　黑水灾
　　天大将军
　　天大将军距南大星去极六十度半入娄四度　明则将军勇暗则弱　动摇不具兵起其分　左右岐星为旗若其旗直扬者随所直击之胜逆之则负　五星客犯守大将忧　彗孛出若干犯兵起大将诛死　或流星入之大将惊　气之入苍白兵将忧疫赤则兵出
　　右更
　　右更距东北星去极七十五度入奎十三度　星不具则道路不通　金火犯守山泽有兵　流星犯之大更失错
　　左更
　　左更距西南去极一百七十五度半入娄四度半　占同右更
　　天仓
　　天仓距北第三星去极一百四度半入奎十度　星大而黄或相近及其中星繁皆为嵗实　稀少相疎则嵗恶　天下有兵则仓库之户俱开而主胜　若两军相当其星不见则所临之军絶食大祲而亡　五星入守干犯皆为粟帛发用　客彗孛犯守五谷不成仓库皆空　流星出入有赈贷事　气之入苍白若黑不熟赤旱仓廪火　黄白嵗丰
　　天庾
　　天庾距中大星去极一百二十五度半入娄五度　占与囷仓同
　　胃宿
　　胃宿距西南星去极六十七度半　明大则仓廪实天下和平　暗则仓廪虚　乍大乍小失位摇动有转输事　就聚则谷贵人流　若移徙仓谷不出芒则兵起其中星聚则谷聚少则谷散　月犯之兵饥及疫夷狄为忧及粟贵事　犯而变色其分有忧将军死　木星犯守谷无实　又守之王者顺天德国安嵗昌其分昌火星守之旱饥疾疫　犯之囚狱空法令改更主胜
　　客败　守之又为贵人有忧　若乆守进退环绕勾己仓廪空虚兵起　土星犯之水灾臣叛　守则无蓄积有德令　若逆行守之或勾己兵起　金星犯之嵗将大恶　守则民饥兵乱又为大臣执忠四海安宁　又犯守则将军为乱若逆行守之或勾己其下兵起流血水星犯守糓不实其分不宁又守之兵旱国立侯王
　　者有忠令　客星出之其分君长忧　干犯守之皆为饥　彗孛出犯亦然又为臣叛兵起　流星出之以金出赐大臣有降国其分五谷丰　抵之仓廪空　出则其官黜　气之出入其色青黑为兵　苍白及赤为粟出若入苍白占同　黄白润泽嵗丰仓实　黑则仓谷败
　　大陵
　　大陵距大星去极五十五度入胃七度　星明大其中星繁则天下多防民疫兵起不则安而无兵　月五星犯之皆为兵防　水星彗孛则有积尸　流星出之亦然而占在其下　守犯冲则冡官忧　苍白气为兵防赤则人多战死
　　积尸
　　积尸去极五十五度入胃四度　暗或不见则吉　月干犯有叛臣　五星犯守天下多防　客彗孛流星出入皆为防　流星则以日占其分大臣忧　赤白青色则死　气之入苍及黑皆为人多死
　　天船
　　天船距大星去极四十四度半入胃十三度　星欲其均明则天下安　若移徙不明则有防兵　星不在汉中及五星客彗孛流星犯守若入为大水　气之入青天下有忧船不可动黄白气行船有喜
　　积水
　　积水去极四十三度入昴初度　不明则吉　明则水溢　动而止行则舟船崩　火星干犯兵起有水灾
　　天囷
　　天囷距大星去极九十一度半入胃六度半　星明则嵗丰　暗小不见为饥　月犯之有五谷事　五星犯守仓库空　火星又为钱谷主者黜　客彗孛则仓库焚溺　流星出入占如天仓　青白气入嵗饥民流
　　天廪
　　天廪距南星去极八十五度半入胃十二度　明而实国充嵗丰　黑而稀则粟廪败　其占与囷仓同月犯之谷贵　五星犯之为饥仓粟出　彗孛则仓廪空其官黜　流星入青天下多忧赤旱火黄白熟气之入占如流星为水戾
　　昴宿
　　昴宿距西南星去极七十度　明则牢狱平暗则法刑滥　大星明与火星等大水七星皆黄又大而动摇皆兵起　一星芒为兵防　动摇大臣下狱　月犯之将军死门户之臣忧其分兵饥　犯而变色其分民离散木星犯守狱空北征于狄棺木贵　守又为刑急有
　　兵水灾祸不成有德令臣有狱死者解　久守大臣有咎关津吏忧及民饥　火星犯守四夷兵起旱火饥疫又守之狄人不宁贵人多死又或赦　守而勾己环
　　绕亦为赦　入之占同又为喜令天下无兵有亦罢土星犯入守之皆为胡王死　犯之又为天下有祸守则女后失势夷人死土工兴谷不成火灾民疫　金星守之四夷夷主忧死兵动将军下狱　犯则兵旱火又云犯守之易政令臣有谋　入则大臣忧狱事天
　　下扰赵分有兵大赦　久之夷可伐　水星入之兵起破散民流亡　犯亦如之又为大水决溢　守则民饥诸侯诛边兵起夷人胜　勾己逆行环绕刑狱兵　大率月五星干犯皆为夷王死　客出之兵车满野　犯守兵起臣叛　入乃贵人有急狱夷兵败其分有防彗孛犯之臣乱兵起　出亦如之又为赦　流星出入贵人下狱兵起　出则他国使来　若大流星出之有赦　入则夷狄来　气之出入青有兵大水　苍赤民疫　青白人多防　赤有军令白衣将兵　黄则其分喜　黑入抵之夷王死
　　天阿
　　天阿去极六十六度入胃十五度　客彗孛干犯妖言满国
　　卷舌
　　卷舌距东南星去极十二度入昴一度　星曲而近则贤人进　若直而动明大及出汉天下多口舌　月干犯人多死　五星流则多谗佞　客彗孛干犯守侍臣有咎
　　天谗
　　天谗去极六十一度半入初度半　暗则吉　明盛则佞臣用　客守之天下妄言
　　砺石
　　砺石距南第二星去极六十五度入昴六度　居常为吉　明及火金干犯皆主兵起　客星守之百工用赤为兵动
　　月星
　　月星去极七十一度半入昴一度　明大则女后专政星微则吉　金火客彗孛干犯女后大臣有忧　又
　　金火守之大臣走兵乱
　　天阴
　　天阴距西星去极七十五度半入胃七度　星不欲明明则禁漏泄
　　刍藁
　　刍藁距西中星去极一百八度入娄十一度　若其中星盛则库藏贮而丰　稀则货财出　暗则刍藁焚溺赤气入有火灾　黄则天子财丰　赤气出以火出
　　货财　黄则喜出
　　天苑
　　天苑距东星去极一百七度半入昴七度半　从东第八星去极一百八度入胃三度　明则牛马禽兽盛不明则瘠死　不具有斩死吏　或斩刈事　五星客彗孛犯守入兵起畜兽多死　流星出之占在牛马色赤以兵黑则以令出赤多伤黑多死黄则蕃息　气之入以色占如流星
　　毕宿【附耳附】
　　毕宿右股第一星去极七十五度　星明大则逺夷来天下安　失色动摇边兵起谗臣用　离徙为狱乱就聚法令酷　芒则为兵防　月犯之阴国有忧刑急臣叛将相忧春多雨夏多风天下有变令边兵起边将刑　失行离之则雨　入则亦如之又为兵起　　木星干犯入之多暴风雨　又为有边兵　守则大赦王赐夷狄边兵急或籴贵　火星犯之兵战　入则兵饥将相忧　守之有德令国有畋猎男子则爵夷主死道路不通　土星干犯有赦兵起西北不战　守亦兵起赋役繁政令不行边有降军王公受贺　入之地震水溢　入毕口大臣忧　金星犯之边兵败　若犯大星及左右角皆将战死　守则大将有功大臣出使有急令及兵起边境不安水灾五谷不成　若守则其西国益地　入毕口车马贵将相为乱国易政及女防　水星犯之水灾兵刑罚用　木火土金入之皆为赦　客星出边兵车马急　入之畋猎事多贵人下狱　入毕口大臣忧无兵兵起有兵兵罢　犯亦如之又为嵗饥守乃谗臣主　又犯守外国有诈来欲叛谋　彗
　　孛犯土工人劳夷为乱边军大战　守柄王侯益地守口相为乱易政令　若出之入之占其色苍则五谷不成下有破军赤乃其分主忧黄女为乱白兵防黑为水　流星入犯之边兵大战　若赤色如之蕃　黄白润泽光出之赦令行使出安边　入则四夷求和国有喜庆　云气之入苍白嵗不收　赤兵旱灾　黄白天子有喜贵人生　出入受民田　附耳在毕下去极七十七度入毕三度　星胜中国微盗贼起边侯惊外国反　移动则防佞行而兵起边鄙尤甚　月五星犯之皆为兵起将有防忧不即免退　客星守兵饥多狱讼气之入苍白纯白将忧　赤则内兵起　黄白无兵
　　兵起　黑将死　赤出将出　黄白为兵将
　　天街
　　天街距南星去极七十一度入昴十度　明则王道正月犯道路不通军严　五星犯守边兵动大臣忧
　　若留上边行其中赤为兵候　金火守又为边兵起道路絶　彗孛犯守边人入中国失地
　　诸王
　　诸王距西星去极七十度入毕三度　明则附不明则叛　不见则兵起宗庙忧　月五星客彗孛干犯守流星出之皆为诸侯宗臣灾
　　天髙
　　天髙距东北星去极七十四度半入毕六度　守常则吉　微暗则阴阳不调　若干井钺则大臣有咎不则髙为下下为髙　月犯之将死臣诛　五星水旱不时客彗孛干犯守之大旱　苍白气入旱霜损稼
　　五车
　　五车距大星去极四十七度半入毕八度　其西北柱四十九度入毕五度　东南柱五十九度半入毕十五度　东北柱五十三度半入毕十六度半　五车有变各以所主占之五谷丰俭亦占其星　又以五寅日候其车若大风寒折木发屋则物类大贵候法如庚寅日候金车布帛铜铁麻日风寒其物贵也　五星静则为吉　若明大星繁兵革大行　一柱出军外或不见则兵少出三柱尽出或不见则兵尽出入亦如之　柱若出毎一月谷贵三倍月数増之　若见出而不居二星之间天下大水米贵转谷千里若到立则战车行　五车三柱欲其均明濶狭有常则万物成年丰君政得则应之　若动摇微暗则所主之物贵大风兵起君政失则应之　月干犯入之兵起驾道不通　五星犯守旱防　入则兵起金火尤甚　客星入之占其色青忧赤色白黄人主受贺白防黑死　犯之所守物贵三倍天下大水地动海鱼出　守之左军大发右为防　彗孛犯之兵骑满野民徙　流星出入诸侯入贺国有喜犯冲则水旱不调天子惑诸侯忧　若光明润泽遣使四民五谷成年来物贱　气入苍白民流　赤兵起
　　天潢
　　天潢距西北星去极五十八度入毕十一度　不见则津梁不通　月五星犯之入兵起道不通天下乱贵人死　客星入为赦　守之有水害　气之入黄白天子喜安然无兵兵罢　赤内兵起　如波兵库火　气出之兵出战　苍白皆为死防
　　咸池
　　咸池距南星去极五十一度半入毕十一度半　若星明大则有龙见不则虎狼为害或兵起不具津梁不通非其故国旱　月入之暴兵起　五星入之失忠臣
　　为兵防若旱则水道不通贵人死或为饥　金星中犯乗守大兵起　客星入之大人忧天下水　流星出之随星所之大兵起　气之入苍白鱼多死　赤旱　黄白太子喜　黄白出神鱼见　黑气出之皆为水
　　天关
　　天关去极七十一度入觜初度　星明盛芒角动移徙及与五车星合则为兵战　月犯之乱臣更法令主津关者有罪　掩则关梁不通其官及边臣死　五星干犯守占同　客彗孛干犯守占如月客彗孛犯守出入兵起多盗关梁不通　流星抵犯亦然　出入则守关臣忧　黄白气入四方来贡
　　天节
　　天节距北星去极八十度半入昴三度　明则节使中正　暗则奉使无违　火星守持节臣有谋君死　金则大将以兵出　客彗孛守犯法令不行奉使者有咎
　　九州硃口
　　九州硃口距西北星去极一百度入十度半　常以十一月候若亡一星其地忧三星以上大乱　金火干守兵起　客星入之民忧水事　守则直海国国不安或兵动　流星出入夷狄君忧　色赤夷人乱旱涝民饥
　　天园
　　天园距东北星去极一百二十四度入毕五度　星勾曲而明则菜果熟不则恶　白气入为兵
　　参旗
　　参旗距南第二星去极八十七度入毕六度半　星偃曲势如张弓则兵起　明则有白衣会边冦动　不动为吉　若君臣旌旗中礼则星正齐而均明　动则有惑主者　不具则所在有兵　五星客彗孛流星犯之或守及出入皆为兵起天下忧　气入狄兵侵境
　　九游
　　九游距南星去极一百一十二度入毕十二度半　星居常则吉　或动摇则兵大起　金火守犯兵骑满野客守犯诸侯起兵禽兽多疾
　　觜宿
　　觜觽距西南星去极八十二度半　明则军储盈将得势　暗则不可用兵　动则堡盗起　动而明盗贼羣行移徙则将逐　月犯之兵起其分灾为赦　变于其宿刑罚急　木星犯之其分兵起　守则后有忧农夫不得耕或多暴死其下饥疫反叛亦为君臣不和同火星犯守其下兵叛斧钺用大旱籴贵　土星犯土工兴　守亦如之或兵侵其土又为其分安宁　金星干犯兵起斧钺用兵守之亦如之　水星犯守不可动兵行兵赵地水灾及有叛者　客星干犯者暴兵出其谋乱　若星不明不行深冝防察西戍侵动　彗孛干犯之其分乱有破军干犯则天下动扰　流星出之天下无兵边使入贺　又云出之堡兵事入之或犯其分乱云气入之苍白民有堡盗之忧　赤则兵起　白边
　　将戮或边将战死　黑赵地大人忧　赤则兵起　黄有神寳　黄白润泽出入占同又为其分喜
　　司怪
　　司怪距南星去极七十一度入参六度　或星不成行列宫中有大怪或天下多怪占同天髙
　　座旗
　　座旗距南星去极六十度半入参八度　星明则国有礼　暗则失礼
　　参宿【伐附】
　　参宿距中心第一星去极九十二度半　参不欲动伐不欲明七星皆明大天下军精　若王道缺则星芒角张　不明大将疫　失色则军败　不具则亡地差戾则王者忧　移徙则客伐主大将逐　就聚则将诛右足出玉井中兵大起秦地有水防及山石为怪芒不可举兵　左股出东方南方右股出西方北方伐星疎法令纵数则急　动则有斩伐之事　明与参等大臣有谋而兵起　月犯之兵贵臣忧其分饥　伐则小将死有兵事竞城堡　木星犯之水旱饥疫　守之大疫王者恶之或忧疾　伐乃兵起　火星干犯占同　守之多霜雹旱灾　五谷不成兵动四方不安　久守不去秦地灾　伐则有赦　入参成勾己环绕天下恶之土星犯乗守奸臣谋逆或大臣出使　又守之天下
　　有防　宿于参伐田价贵易　金星犯守之边兵起又守之臣叛大旱及防　若犯守伐星大臣乱车骑用水星犯乗之有水兵贵臣出　守则臣叛水灾五谷
　　不成　伐乃占在邉人移南出塞也移北入塞也　客星出之有暴兵老人多死马贵宫女争　守则国败嵗饥又守之土崩守伐星大臣诛边兵败　彗孛出之兵起　干犯其下有破军　流星出米贱　干犯有堡兵事　入则先起兵者破或有军围城　气之入天下起边城　苍边境火灾　苍白臣乱　赤有内兵　黄白润泽大将受赐　黑大人忧及水戾　出则将死
　　玉井
　　玉井距西北星去极九十八度少入毕十一度半　动摇则有忧　若参出之狼虎害人兵饥水溢　月五星干犯守之皆凶　客星流星出之国得地或将出　入则失地多水又为防　青入井不可食
　　军井
　　军井距西星去极一百五十度半入毕十四度　月入之刍藁财寳出　火星客星守之军井有水忧或多死金及彗孛犯守兵起民流
　　天屏
　　天屏距南星去极一百一十五度入毕十三度　星不具人多病　暗亡则大人疾　月五星犯之皆为水灾客彗孛干犯水旱不时　客出占如暗亡犯与人多
　　病
　　天厠
　　天厠距西北星去极一百一十一度半入参三度　星黄则吉苍黑为凶　不具则贵人多疾　客彗孛嵗饥气入苍白阴病赤白黄为喜黑忧皆主君也
　　屎星
　　屎星去极一百一十五度入参三度半　星明黄吉余凶以秋分候之不见则大饥　彗孛守天下弓矢用流星犯民多病






　　灵台秘苑卷十三
　　钦定四库全书
　　灵台秘苑卷十四　　北周　庾季才　原撰
　　宋　王安礼等　重修
　　南方七宿【中外官附】
　　井宿【钺星附】
　　东井距西肩北第一星去极六十九度　王者用法平则星明而端列　暗而不正国君忧又云不则有风雨　月犯之为兵水官黜将死刑政不平其分君长忧　宿之不雨则风　若变于其宿以色占之　入则诸侯臣死　木星守犯刑急多狱乗若守之有法令水衡事臣乱将死　入则有
　　川渎事分饥乱　守之亦然　若环绕勾己为赦火星干犯水旱羣臣有以家坐罪　明乃将死
　　兵不利先举入之无兵兵起有兵兵罢又为旱天下不安　守则贵相死　久守其分民多死　守三十日以上成勾己角动色赤黒贵人当之百川水溢兵起　若环绕其事必成色黄益地黑则反之　土星干犯六十日大旱九十日有赦　入则所居有德利以兴兵又为兵起东北　守之旱灾民疾五谷不熟犯入守之皆为大人忧　金星入之大水先起兵者败将军犯罪政急民流　守乃忧火物不成　犯之将有咎　水星干犯刑法平或威恶边兵起　一云犯而角动色赤黑以水起兵黄润有善令　入之其下乱马暴贵又主兵之进退星进则进退则退　守则以为水戾乆守之则其嵗春旱晚水　五星乗犯凌守芒角环
　　绕勾己为三军不起国君出　客星出水潦宫中火灾其分叛　入则外使来五谷不成　犯之大水伤稼大臣凶土工兴小儿妖言　守之臣为乱　彗孛出之大使出　干犯其分兵起大臣诛　入井大人忧见四十日内兵将当之见五十日相当之见七十日君长当之流星出入其分大水　入之尤甚又为有使来言兵
　　事　黄润出入国安嵗美　黑赤秦分水灾民流　流星犯之春夏秦地叛秋冬宫中忧　气之入苍人疾赤叛黑水皆占其下　黄白润泽有言池泽水泉事　白气出有水涝之命　常以正月朔日暮候井上有云嵗多水　钺星去极九十六度少入参八度半　其星不欲明明与井齐及月五星犯守皆为斧钺用　客犯之将卒死　彗孛乃易政秦地受殃
　　天罇
　　天罇距西星去极六十八度入井十六度　明则熟稼暗则不熟
　　五诸侯
　　五诸侯距西星去极五十六度半入井六度半　星明润大小齐等则诸侯忠良王道兴不则上下相谮忠良不用　若星生芒则祸在中　亡则贵人有防　若五礼修偹则五星行列光明不相侵凌　月犯掩将相忧五星中犯乘守诸侯兵死　客彗孛出犯大臣忧执
　　法之臣凶　又曰客星犯之王室乱诸侯亡地　守则亲属失位水大谷贵秦地尤重　流星出诸侯叛　入之为防　苍白云气亦然不则臣叛　一曰流星色黑出入大臣薨与诸王三台少微同占
　　北河
　　北河距东大星去极六十一度半入井二十度　与南河为南北　不具则其道不通河壅　星动则中国兵起　明大则水道不通　月五星犯守北河为荒败之灾　五星守之兵起道不通　客星犯奸人在中　守之大水　或边暴　彗孛边兵为乱若来侵国　守则边军动犯之为水灾　流星入边兵来关梁不通　若经两河之间天下有难　苍白气入边兵起疾疫敌主犯
　　积水
　　积水去极五十四度半入井十八度　居常则吉不见为灾　五星犯守其地大水物不成鱼盐贵贵人饥客彗孛兵起大臣忧　客出或守又为火水土工兴堤塘成　流星入抵大水民饥　苍白气亦如之
　　积薪
　　积薪去极六十五度半入井二十七度　星明大则君増庖厨　不明五谷不登　五星犯守大旱民流谷不成　客星守之有以积藁致罪者　彗孛犯之有乱臣流星抵犯以薪刍为忧若厨官有罪赤气入刍藁灾南河
　　南河距东大星去极八十三度半入井二十一度　星明而得常则中国四夷来　暗动摇边兵起四夷侵月掩中国忧兵防旱疫　五星留守占同北河　木乘之夷王死　火犯兵大兴　守大旱谷不登　土乘物不滋民忧　金犯之边臣谋若兵起夷狄君忧　若毁亡客彗孛守流星出入皆为旱灾　客星出入为防彗孛入则蛮兵起　流星出入又为兵防边戍忧　气之入黄有德令　青白河道不通赤为水伤人　出之用兵诸侯
　　水府
　　水府距西星去极七十六度半入参七度　占同水位
　　四渎
　　四渎距西南星去极八十六度半入井二度　星明大则百川溢土守为吉
　　水位
　　水位距西星去极七十三度半入井十八度　星近上北河有滔天之水　五星犯守天下以水为害　客彗孛出入犯守尤甚　流星入之占如五星　出之色青大水赤黄大旱皆以所之命其色　气之入大旱嵗饥
　　阙丘
　　阙丘距大星去极九十一度少入井十五度　守常则吉金火客彗孛犯守兵战闘阙　赤气入天子忧一曰宫中火灾
　　军市
　　军市距北星去极一百七度半入井初度　市中星众则军有余粮　星少及五星客彗孛干犯守皆为军饥月入犯兵起人君不安　客星入之刺客起将卒散流星出之大将出　若犯冲大饥　赤气入军乱大
　　饥
　　野鸡
　　野鸡去极一百九度半入井四度　星安静则吉　芒角动摇为兵灾　若移出市外天下有兵诸侯相攻
　　狼星
　　狼星去极一百七度半入井十度　守常为吉　芒角动摇变色兵起　光明盛大兵器贵　移位人相食月犯有兵不战亦为水居之外国有谋　五星犯守兵骑满野多盗狄人犯中国　客星守物大贵　其色黄润有喜色　黑有忧　客彗孛干犯守国多盗外夷侵流星出戎狄将亡　气之入有兵革狄人侵民惊扰弧矢
　　弧矢距西南稍星去极一百二十三度入井十二度矢去极一百一十四度入井十五度　星张弓则边兵起　若矢不直狼及动摇多盗　明大变孛亦如之引满则民尽为盗之兵　月入臣逾主客星出之则兵出入则兵入或南夷降　守之乱兵起外夷大饥　守而弧矢张先起兵者胜　流星冲入守犯狄兵起屠城杀将　气之入赤为民惊狄人犯中国　黑为狄人病
　　丈人
　　丈人距西星去极一百二十八度入参四度　若星亡客星入则人臣不得自通
　　子星
　　子星距西星去极一百二十八度入参九度　不见为灾
　　孙星
　　孙星距西星去极一百二十五度入井六度　其占与丈人子同
　　老人
　　老人去极一百四十三度入井十度　若依时见而明大赤则天子寿昌天下治平贤士用　不见则兵起嵗荒君忧　客干犯守之疾疫兵兴老者忧　彗孛则伤秋稼　以时不明天下兵荒　流星出之冲犯皆为国安天下丰乐　入之又为老人有疾或兵起　白气掩蔽之国大凶
　　鬼宿【积尸附】
　　舆鬼距西南星去极六十九度半　明大五谷熟　不明百姓散　动而光芒赋役繁民多怨连年大水秦分尤甚　徙则人愁政急　锧星不欲明明则兵起大臣诛　月犯之多刑杀民疫大臣忧将死秦地兵　入则财寳出　犯锧星贤臣女后忧及大防谋臣紏弹之官诛一云秦分君长忧　木星干犯人饥人君忧之大臣灾　守则有祭祀事　若犯锧星兵防王者疾斧钺用火星犯之大臣忧后失势执法者凶　入之金玉用
　　疾疫大赦贼臣在君侧　若勾己环绕有大防天子皇后忌之　舍鬼中央多霜露风雨不时民疫头目小儿多死　守则防役物贵或女后病　若入皆为兵防旱灾　犯尸兵在西北军将死亡又为防　土星干犯女后奢侈不则有忧臣乱旱疫　入之大防或主其分又为大臣死　舍中央为赦　守则后宫忧土工旱灾又犯之若守皆为大人忧其分积尸满野　入则王者恶之　犯之积尸失势　金星干犯有兵谋斧钺用其分兵兴将诛多损孕妇乱臣在内　守己近臣叛　若成勾己环绕天子恶之　犯积尸大臣诛有屠城　守则将军忧其地兵防　水星犯之谷不登　入则兵起蛮夷防　守之蝗水及防贵人忧秦地灾　犯积尸贵人有罪　入守法官凶　客星出入犯守在南主君及男夫在北后及女妇东太子及丁壮西贵臣及老人及随所主恶人　又犯则其分主忧修德无咎亦为土工兴男女不得耕织　若守积尸人主恶之　彗孛出之下有兵防棺椁贵　犯之尤盛　流星出而有光天使出国喜　入则外使来　流星入之四夷来贡祠祭宗庙　犯锧有戮死者　气之入白疾病　赤旱　黄土工　黑后忧　又曰白贵人忧　青病黑防黄其分喜以占其善恶
　　爟星
　　爟星距北星去极六十度半入井二十九度　星不明安静则吉　明大动摇边有惊急　赤气入爟火皆动
　　外厨
　　外厨距大星去极九十二度半入栁初度　占与天厨同
　　天纪
　　天纪去极一百一度半入栁五度　居常则所主吉金火客彗孛守犯兽畜灾民不安居
　　天狗
　　天狗距西星去极一百六度入井二十二度　动摇则兵饥　移则多盗　土守之相食从其乡　客彗孛干犯羣盗起狼虫兴
　　天社
　　天社距西南星去极一百三十四度入井十二度　明则社稷安　动摇天下有谋　金火客彗孛犯守皆为社稷不安　客星出之为祠祀事
　　栁宿
　　栁宿距西星去极八十二度半　明则大臣重其国安厨食兴　直则天下谋乱　就聚兵满国开张人饥漂散都邑振动　月犯之土木之工兴大臣将相忧　木星守之贵臣得地后有德　犯占如上　水星恶多狱讼　又入若天下丰乐　木星干犯名木被伐　守之有兵逆臣在侧或籴贵而天下安诸侯喜　一云天子以饮食为戒　土星守之亦然　干犯则女后昌土工兴　入之有君喜　金星干犯守之有急兵及强臣又守之益地　入亦然或贵人用兵　久则邉人不安若逆行而入成勾己臣叛民多暴死　水星犯民多
　　饥嵗星马贵守则水船相望　入之占同　客星犯则同分当之入占同　守若入兵起布帛鱼盐贵　彗孛出犯守之皆为兵防大臣贱臣有谋大旱谷不登亦为库官出夷狄为乱　流星出之宗庙喜木工用多雨水其分忧之主大灾名木有伐木工废厨官忧　干犯其分当之　气之出入赤大旱　一云如波者有火灾黄赦　黄白有异果来贡　黑厨官忧　其出赤旱黄白喜君建宫室　黑木腐
　　酒旗
　　酒旗距西北星去极七十七度入星七度　星明则多宴饮而合度　昏暗则过度而非礼　星不具则有防或有酒食财物赐爵宗室　金犯之公卿谋　客彗孛出犯之乱赤气宜宴饮察近臣
　　星宿
　　星宿距大星去极九十六度　大明则王道昌　暗乃贤良不处天下空天子疾　动则兵起　离则大凶月犯之兵战厨官忧臣乱其分饥　入则其分杀将破军　木星犯之人主忧兵攻臣受封　入则立太子谷伤　守之天下和平又为盗贼兵起以徳令解之又为治宫室臣背命　土星守之王道兴后宫喜其分福犯之谷伤女后先灾后喜　金星守之其分有暴兵战胜益地　犯之亦然又为君有德大臣当之水灾谷不成水星犯之贼臣在侧以善令则无咎　守则水伤万
　　物民流多疾其分兵起贵臣诛不则法官忧　火土金水入之占同水　客入之亦然而有竒令有客以急使事出则反色赤占兵黄土工白防青忧黑水　出守犯之又为河决民去其野　彗孛守之臣乱兵起贵臣戮出犯之其下有叛臣大臣有潜谋　流星去之王者
　　以急而使　出乃库官以匹帛赐内臣　入则急使来乃库官以锦绣进女工用　犯则有兵刄　星为天都使者星出入皆为财帛事　气之出入苍白入或如飞鸟其啄正对之贵人忧　苍白入用急使　赤兵起如波者火也黄白若粉絮及润泽皆贡献来　黄白出之遣使赐诸侯　白占如上　久而不散有大风兼有赦令　黑贤士死
　　轩辕
　　轩辕距大星去极七十五度入张二度　其星欲黄小而明则后宫安静　大而列明后宫争誉微小不见则皇后贵女不安　色黑大凶　移徙则民流　动摇就聚为外戚防　东西角大张而振后族败　古占书又云轩辕为大典之内政弼太微阴阳交合感为雷激为电和为雨怒为风乱为风雾凝为霜散为露聚为云立为虹霓离为背璚为抱珥此一十四变轩辕乘主之五星干犯乘守之盗贼并火灾　又凌犯勾己环守皆为女后有忧　火星则后妃恶以赦除咎　御女若大民则大饥太后宗有罪小民小饥小皇后宗有罪左右角大臣当之　客彗孛守之兵起　客星出之后宫失势　犯之美人枉死亲近有谋以赦除咎　彗孛出之女后为乱君后忧后宫不安　干犯之大变乱以五星占期　流星出之后遣中使出　入则后有喜又曰有子孙之庆
　　内平
　　内平距西星去极五十二度入张六度　星明则刑罚平不明则反是
　　天相
　　天相距北星去极九十五度入星六度　五星客彗孛守犯后妃将相坐法　气之入占在大臣黄喜黑死
　　天稷
　　天稷距大星去极一百三十七度入栁十三度　星明大则嵗丰　暗不具则饥　不见天下荒乱　客彗孛干犯守占如暗不见　客星出入占同天社
　　张宿
　　张宿距西第二星去极一百二度半　明则五礼得中动摇则有赏　不明则皇孙疾徙移则有逆民　就聚则兵起　月犯之将相叛其分忧飞鸟暴死　宿张而雾天子恶之　水星入若犯光黄润泽国有庆　守则气和嵗丰　火星犯之水灾谷　守则嵗丰明有庆赐大将惊或其下诸侯叛　又犯守之功臣封土　入乃兵起　土星在其宿而光黄润泽天下安君子有庆犯之大水泛鱼鼈死贵臣灾在秋冬仲月土工起　守则天下和平宫中喜大臣有伏法若土工事或阴阳不和民多疾　入之兵兴　金星犯之将叛贼臣在侧春旱其地忧　守则国凶民扰水灾谷不成其分谋不成水星犯之民不安　守为大火又五谷不成水灾兵
　　疫其分不宁　客星出兵起及有赐赉事　守则周楚之分有急事　又犯守之天子以酒为忧　彗孛出入大旱谷贵不则兵水灾民流　流星出诸侯受赐　入为诸侯来献近臣忧　抵之厨官受赐　出入为国昌及有赦　气之入苍白出客忧　润泽赐赉诸侯　赤用兵客出亦如之　黄白润泽入国喜赐客　黑而徘徊聚散其分水灾　出入环绕其下君防刺客
　　太尊
　　太尊去极三十九度入张九度　守常则吉　不见为忧　客彗孛流干犯并为贵戚将则尤甚
　　天庙
　　天庙距西北星去极一百一十三度半入栁十三度星均明则吉　微细则凶　非其故则有忧者白衣会又为兵军食不通与虚梁同占　客星犯守非其所又为牛马多死祠官忧　彗孛则当有诛黜
　　翼宿
　　翼宿距中西第三星去极一百四度　星明大礼乐兴四夷賔　暗则礼乐亏　动则夷狄来　移徙天子举兵　月干犯女后恶之其分兵防将死太常之官灾入中大臣死　木星犯之五谷风伤　守则王道兴文术用　乆守则天下和熟　火星入之兵起其分饥疫又曰臣不用命　守则臣乱风旱鱼盐籴贵　乆守民流亡　土星守犯世治嵗丰后喜　乆守则有叛臣金星干犯兵起民疫五谷风伤　入乃天下兵起　守则国得地　若守犯勾己凌突其地大臣擅权　水星干犯其地荒守之同占又曰权臣在下大炎或蛇见入若守中皆兵起　犯守凌抵其下臣以乱诛　客星出入君使人于外国不然海客来贡　入则外国使来又出入之嵗灾　犯守为兵起　彗孛出犯其下兵防芒所指其下有隣人　流星出之其下有兵遣使求
　　贤不则大臣忧　抵则天子尊受诸侯　入之贵臣因四海受赐南夷来贡　气之出入下有暴兵　黄而润泽诸侯来贡又云君赐诸侯　苍白太常之官忧　黑而围之三夜不去其下君长忧
　　东瓯
　　东瓯距西南星去极一百二十九度入张七度　芒角动摇则夷兵叛　金火守之其地有兵
　　轸宿
　　轸宿距西北星去极一百二度半　星明车驾偹　动则车驾用　离从天子忧　就聚兵起　月犯之其分忧兵车骑用　入则多风雨　木星犯之民病火灾库官有罪　守则君有忧以赦除咎亦为天下太平　若乆之忧大防　又犯守大臣忧　入之兵罢或将死火星干犯海客来贡　入之妖言水旱民扰　又守犯入乱兵民作或大乱大灾　土星犯守兵起若土工事乆守失色其分饥　入乃兵发自败　金星犯入守
　　其下兵起　又犯则其分得地　守则犯地及防　水星犯之谷不成亲戚近臣忧　守则水灾民疾执法之官凶　又犯守之车驾贵兵起　彗孛出犯王公出兵防并起　色赤则分礼义失　流星出之有使出　犯则兵犯防库藏凶　又出入之国昌臣忠物贱　若赤或黑或白入之皆为大臣死　气之入苍白围国忧以赦除咎　赤内兵起车库大用　黄白润泽天子有喜若诸侯献车马　出之用车赐诸侯　白则戒行幸黑而四散其下大小车不用　黑如防大人忧坠车左辖去极一百一度半入轸五度　右辖去极一百一十度半去翼十一度半星不见王侯忧　与轸齐南蛮侵欲　近轸若去一尺以上月入将相庶子死　客星守主军吏忧
　　长沙
　　长沙去极一百八度入轸初度半　明则天子寿长子孙昌　微暗细乍不见王侯有喜　客流星入之天下动摇
　　军门
　　军门距西南星去极一百一十二度半入翼十三度守常为吉　若非其故及客星犯之皆为道不通占同南门
　　土司空
　　土司空距南星去极一百二十度入翼十四度　丰则星均明　苗稼不成则星幽暗　金犯守男女不得耕织　客彗孛干犯兵大起民不安居
　　青丘
　　青丘距西北星去极一百二十度半入轸五度　明则夷兵盛　动摇则反乱　客星守之上官有事
　　器府
　　器府距西北星去极一百三十七度半入翼八度半星均明则喜乐调和君臣平允　暗及失常则乐工不工八音不调正声废　星亡则乐崩坠　客彗孛干犯乐官灾　赤气掩之乐官废
　　天汉
　　天汉之占汉之中星多则水少则旱　客星守津河不通　入亦如之人主贵人溺死　流星入而不出者不可渡军　若絶汉者可以渡涉其入有黑气独居如皮度不过五日有雨如船如一疋帛罗河津开不出十日大雨　天汉非星也以其为天之末故附于星末灵台秘苑卷十四
　　钦定四库全书
　　灵台秘苑卷十五　　北周　庾季才　原撰
　　宋　王安礼等　重修
　　瑞星
　　瑞星者福徳之应和气之所致有道则见其别有六一曰景星二曰周伯三曰含誉四曰格泽五曰归邪六曰天保
　　景星
　　景星主徳之星也见则其国大昌状如半月生于晦朔助月为明或星大而中空或曰有赤方气与青方气相连赤方中有两黄星青方中有一黄星凡三星合为景星　一曰有三星在赤方气与青方气相连黄星在赤方气中名景星徳合天则景星见焉
　　周伯
　　周伯色黄润而光泽煌煌然见则国昌
　　含誉
　　含誉光耀似彗喜则含誉射人君施德孝兴礼义人民和而夷狄表化则含誉出焉
　　格泽
　　格泽类炎火而色黄白上鋭下大起于地而渐升　见则不种而获下有土工当大客
　　归邪
　　归邪似星非星似云非云或生而赤彗向上如张盖下有星相连　见则必有归国之兆
　　天保
　　天保若流星而有音如炬火至地野鸡皆鸣　所坠之地有庆
　　妖星
　　妖星者五行五星之变天地恶气之所生也和气致祥乖气致异盖人事失于下则星变见于上吉凶大小随类而至大则除旧布新兵饥疾疫水旱交兴甚则彗孛长星京房所载三十五座皆见于月傍方气之中五星五行气之所生将出不出日数候之当其未出之前而见则有水旱兵防饥乱所指其下必有破军杀将以则有杂妖以则有客星亦妖星也妖星之妇女已着昼见营头营头者云及昼与虹霓自别别若客星之老子与杂妖之星名占皆同而小异国皇格泽有二而形与占殊与周伯状同而事别则皆如旧天文经论曰妖星所出形状不同为灾一也近期一年逺三年其下必有屠城防地乱兵天下战人死于野余殃为水旱兵饥疾疫之戾彗孛长三丈其占略同彗孛为除旧布新及火灾长星多有兵革事　嵗星之精流而为七一曰天棓二曰天枪三曰天滑四曰天冲五曰国皇六曰反登七曰苍彗　荧惑之精流而为六一曰祈旦二曰蚩尤三曰期明四曰司危五曰天防六曰赤彗　填星之精流而为九一曰五残二曰六贼三曰狱汉四曰大贲五曰炤星六曰弗星七曰旬始八曰繋咎九曰黄彗　太白之精流而为九一曰天杵二曰天附三曰伏虚四曰大败五曰司奸六曰天狗七曰天残八曰卒起九曰白彗辰星之精流而为八一曰天在二曰被女三曰拂枢四曰防寳五曰扰綖六曰驾理七曰大旧八曰黑彗
　　彗星
　　彗孛类星末类彗小者数寸长或横天其体无光假日为光所指随日故夕见则东指晨见则西指近日而状顿挫其芒或长或短光所及为灾古人以为天教盖日月之气风雨不时天为民乱而见又为天地之旗亦所以除秽布新行者事小止者事大长大为灾深短小为灾浅　占其分野则为兵防大水　若两军相当而见随其所指撃之胜　或云见东方河逆决将相有谋又为君臣不明　又曰长而曲象旗者主讨伐四方　又以五色占之苍则天子将兵赤如火熠兵盗兴强国纵恣黄如垂云女后亡危白如锋刃长可四丈将叛兵起黑为防乱江河决　凡占期厯一百日以上三年一百五十日以上五年二百日以上七年
　　孛星
　　孛星光芒四出蓬蓬孛孛恶之所生孛乱不明之象参焉孛焉兵之类也不有内乱则有外兵　天下合谋闇蔽不明　见有所伤客灾甚于彗
　　长星
　　长星者三丈至于横天其体无常
　　天棓
　　天棓又名觉星又名天格本类星末鋭长四丈或出东北方　主奋事主灭兵　出则其地凶不可举事用兵必有破军屠城或饥旱暴疾女后用事
　　天枪
　　天枪彗出四方或本类星末鋭长丈或如马又如枪长数丈两头鋭　又云嵗星失次舍退而西南三月生此见则主补制主政隳或其地有土工
　　天滑
　　天滑主招乱若人主自恣天暴物则火滑起
　　天冲
　　天冲又名冲星如苍衣人无首主灭位见则臣谋主武卒发
　　国皇
　　国皇大而赤类南极老人或赤去地一二丈如炬火主防奸内防内难亦机星散而为之　见则兵长若见东南为急兵
　　反登
　　反登主夷
　　苍彗
　　苍彗主不义　皆太阳之精司徒之类青龙七宿之域有谋反恣虐主失春政者以出时冲为期皆主君上弱微　京房言嵗星所出天枪在箕天棓在尾天荆在心赤若在房天猿在氐天楼在亢天垣在角皆以甲日见有雨青方气在其旁
　　祈旦
　　祈旦又名照旦主君弱
　　蚩尤
　　蚩尤旗星或旄头星散而为之亦五星盈缩之所生本类星而后类彗委曲如旗旛长二三丈或四望无云雨赤云独见又云如箕可长二丈末有星或有云若二竹而长上黄下白　主酷暴及诛伐逆国见则王者征伐四方兵大起不然为防又曰帝将怒则出见
　　期明
　　期明五星变而为之见于西方金之气又曰赤彗机星散而为之状如太白光芒不行又云有星可六尺去地而有光类太白数动察之中赤或体大如太白而有角又云星状如三足杌上九彗　见则兵大起下有防多变而大人凶有德者昌　若守房心则国有防不然有屠城不则为天狗大战血流
　　司危
　　司危白彗或玑星散而为之如太白而有数动且动而赤或出正西去地可六丈大而白或星大而有毛两角司危所以平非也为乖争之兆主繋强兵也见则主失法豪杰起臣行主德又云其下国相残贼　出非方其下有兵不利其中
　　天防
　　天防状白小数又云斩星又彗出西方如钩长四五丈主杀将　见则兵起或将戮其下又有相防内乱赤地千里枯体籍
　　赤彗
　　赤彗主灭五都　皆荧惑之精朱雀七宿之域有谋及恣逆虐为害主忧正冲为期　京房占荧惑之所生天阴在井　昔若在翼　在张天惑在星天雀在栁赤若在鬼蚩尤在井皆以丙寅日见有两赤方气在其旁
　　五残
　　五残亦名五锋一本而五枝五星之变或玑星苍彗散而为之出东方水之气也又云类辰星去地可五六丈大而白或赤而中青或有青气如晕有毛　五残者五分也毁败乖亡之兆见则为兵不则防政在下或四蕃虚天子有急兵　若出北方则东方之国灾失地
　　六贼
　　六贼五行之气又云火之气形如彗亦曰类荧惑见南方去地可六丈赤大动而有光是谓南方之野见则为兵防　若出东方则南方之邦失地　又云出非其方其下有兵不利其中
　　狱汉
　　狱汉又曰汉五行之气或玑星散而为之出于北方水之青中赤表下有赤彗为纵横又云北方有星去地可六丈大而赤数动察之中青类辰星是谓北方之野星见则为兵为有防　若出西方则北方之邦失地
　　大贲
　　大贲主暴兵
　　炤星
　　炤星主灭邪
　　佛星
　　佛星本类星末类彗　佛见东方出则其分受殃
　　旬始
　　旬始又名蚩尤五星盈宿之所生又枢星或黄彗散而为之出北斗旁如雄鸡又云青黑象伏皆主兵乱主招横见则为改更又曰诸侯为虐暴骨积骸以子续食亦曰常以戊戌日见视五车天军天库中有竒怪亦
　　曰旬始如鸟有啄见则兵大起后战者败又曰羣猾横恣其地不宁
　　繋咎
　　繋咎主大兵见则臣行主德
　　黄彗
　　黄彗主女乱　皆土之精斗七星之域以掌四方司空之位有谋反恣虐者冲为期　京房曰填星之所主曰天　天伐从星天枢天翟天神荆彗皆以戊寅日见有两黄方气在其旁
　　天杵
　　天杵主谷不实
　　天附
　　天附主繋殃
　　伏虚
　　伏虚主领防见则天下乱
　　大败
　　大败主冲闘见则繋殃
　　司奸
　　司奸主见妖
　　天狗
　　天狗五星气合之出西南方金火气合也其星有尾旁有短彗下如狗又西北方有星长三丈金水气交也亦曰西北有三星大而白又曰如奔星色黄有声其止地类狗所坠望之如火炎炎冲天上鋭下圆有类狗又曰星色赤白又有流星有光见人而坠无声若有足又星色白其中黄如遗火其皆曰天狗见则为更改为兵乱人相食伏尸流血亦戒在守御
　　天残
　　天残主贪残
　　卒起
　　卒起主虐亡见则祸无时诸变有萌臣折柄
　　白彗
　　白彗主犴强　皆太阴之精大司马之位类乃白虎七宿之域有谋反苦恣虐为害主失秋政者冲为期　京房书太白之所生若星在参帚星在觜　若彗在毕竹彗在昴猿星在娄白彗在奎皆以庚寅日见有两白方气在其旁
　　天在
　　天在填星之变黑彗或玑星散而为之亦曰五星盈缩之所生弓弩之象类大流星色苍黑蛇行望之如有毛目亦云目羽长数尺或一疋布皎皎着天主反萌主射愚令见此则谋反之兵合射所诛亦为以乱伐乱又曰臣不忠民不良天下怨一曰政暴虐事已则天在见
　　被女
　　被女见则上下乱主胜之符
　　拂枢
　　拂枢见则主惊兵乱扰
　　灭寳
　　灭寳主伐乱
　　扰綖
　　扰綖见则妖孽兴
　　驾理
　　驾理主相屠
　　大旧
　　大旧主祀邪
　　黑彗
　　黑彗主上欢　皆太阴之精真武七宿之域有谋反若恣虐为害主失冬政者冲为期　京房书辰星所生天美在壁天防在室天柱在危天麻在虚天林在女天杵在牛端下在斗皆以壬寅日见有两黑方气在其旁
　　杂妖
　　杂妖一曰天锋二曰烛星三曰蓬星四曰长庚五曰填星六曰地维藏光七曰女帛八月积陵九曰盗星十曰瑞星十一曰昏星十二曰华星十三曰白星十四曰长星十五曰格泽十六曰蒙星十七曰老子
　　天锋
　　天锋彗象形似矛锋见则兵起
　　烛星
　　烛星如太白而不行不久而灭或曰星上有芒彗所烛城邑　又曰见则有大盗不成　又云青色忧兵黄益地白喜　又曰若出东方战不胜南方亡地西方其地有防兵胜北方亦胜
　　蓬星
　　蓬星大如三斗器色白又云色黄白方不过三尺又曰如夜光之光多即四五少即一二又曰西南髙数丈左右鋭出而易处其地受殃　若出正东正南及东北不旱则水五谷不成　又曰如粉絮出北斗门则诸侯夺地又曰必有乱臣
　　长庚
　　长庚如一疋布着天见则兵起
　　填星
　　填星去地六丈或四丈许又曰大而赤去地二丈常以夜半时出四隅　见则兵起其下
　　地维藏光
　　地维藏光一曰藏作咸大而赤去地二三丈如月始出或去地四丈而赤黄摇动类填星是谓中央之野　星出于四隅东南旱东北大水西南兵西北天下大变又曰地维藏光见则下有乱乱者亡有德者昌
　　女帛
　　女帛三大星出东北方或东北有星长三丈水木气合之变也　见则为兵防
　　积陵
　　积陵三大星出西南其方有星长三丈　见则陨霜兵饥水戾
　　盗星
　　盗星三大星出东南或其方有星长三丈火木气合之变也　见则盗蜂起
　　瑞星
　　瑞星出四隅土金木水火之风合之变也大而赤察之中黄数动长可四丈　所出兵大起
　　昏星
　　昏星出西北方有气环之中赤外青　见则变易为兵先起者昌后兵者亡　髙一丈则乱一年乱之年如其丈数
　　华星
　　华星出北如有环　见则西北诸侯失地
　　白星
　　白星非星状如削　见则有男防
　　长星
　　长星有黄赤环之　见则天下改易为水为殃
　　格泽
　　格泽荧惑之变也气赤如火炎炎冲天上下同色东西亘天南北可长　五里见则兵起其下　伏尸流血
　　蒙星
　　蒙星一曰刀星夜有赤气如矛旗长短四面西南最多乱之象也又曰遍天薄云四方赤黄气长三丈乍见没寻见灭消见则为兵大战流血
　　老子
　　老子色白淳淳然　所见之地为饥为凶为恶为怒为喜为善又曰兵大起人主忧赦则除咎
　　客星
　　客星者亦妖星也前世术者为别篇而曰天之使也偶见于天而无常所入列舍以告休咎　大而见久者事大而祸深反则事微而祸浅若芒角必有诛杀之象见而微小则有阴谋兵乱之事亦占其色青忧疾赤有芒角其下破军杀将侵城夺邑黄得地而有土工白其分有兵防黑为兵亡之象皆以宿次分野占之其名有五一曰周伯二曰老形三曰蓬絮四曰国皇五曰温星
　　周伯
　　周伯与瑞星同而其异者非润而光泽见则其下兵防大饥民流
　　老形
　　老形皆占如杂妖之説灾也明大而显
　　蓬絮
　　蓬絮如粉沸沸然见其下兵饥或防又为白衣会又白色青荧惑之气干之风雨不时虫蝗旱焦枯而物不生
　　国皇
　　国皇色白而有大芒角见则人主恶之饥疫水灾兵起国多变
　　温星
　　温星色白而大如风雷摇　出四隅东南则兵将军出于野东北西北暴兵千里西南则有地兵防并起大水人饥
　　流星总序
　　流星者天之使五行之散精飞行列宿告示休咎　自上而降或光迹相连皆曰流　自下而升曰飞　至地曰坠　星大或絶迹而去皆曰奔　星大者使大星小者使小星出者使出入则使入　声隆隆者怒之象也行疾者期速迟者期缓　大而无光者众人之事小
　　而有光者贵人之事大而光者其人贵且众也乍明乍灭者贼败成也　前大后小者恐忧也前小后大者欣喜也　蛇行者奸使也　徃疾者徃而不返也长者其事长乆也短者事疾也　奔星所坠其下有兵流星出而无风云良乆乃入为大风折木发屋数者天下不安急使驰驿　小星百数四面行者众庶流移之象　芒而乍散有声皆为怒之象也　占其色青为忧赤兵火黄喜土工白为兵刑黑为水为疾为死皆以休王日辰宿次分野占之
　　众流星占
　　星者阴阳五行之精气其体在下光耀在上众官及物若非其行万人不安　若星并流将军并举随星所流繋之
　　五星自流
　　五星自流帝王不安其分饥荒败亡之兆
　　流星飞星异状
　　流星飞星异状如瓮者为发谋事起　如桃者乃使也如盆色白长数丈防而云裔天名查岭所坠之地兵
　　战流血　如盆而摇头或上或下所上所下饥荒　如缶光赤黑有啄梁星所坠兵起失地　色赤而照地所徃有兵东为青齐南为吴越西为秦北为赵辉然有光光白横天者人主之星随星所之将相当之有尾状如匹帛布其色苍白为使赤论兵黑乃死防　若甚大其光照地青赤流四旁五谷不成　有光青赤长三丈曰天雁军中起　散为八角者王者欲发使劳四方　围城而有流过城及坠或绕营垒皆兵散之象　自敌上来吾军上者有谋者来期夜半及寅时　飞星若瓮皎然白前卑后髙摇头而下乍上乍下此谓降石所下民食不足　星灭后白曲环如车轮此谓解冲其地人相斩为爵禄　长数尺星后白化为云流下名大滑所下流血积骨　漫漫然长十丈许而委曲名天刑又名天饬所下之分将军均疆土
　　星陨昼见
　　星昼陨曰营头或有声如雷野雉皆鸣羣鸟尽惊所坠之地大战覆军流血千里　若六七八九昼见坠地为防及旱流血民饥　若昼见横天明者臣下图议诛罚忠良　若夕见而前后向者若为大臣有逆谋　若夕坠而光耀天者其下兵疫
　　星陨如雨
　　星辰丽于天犹民之附于王也将叛去故星亦离矣而陨其占乱兵起阳失其位灾害之萌星陨如雨诸侯强众暴寡百姓离叛下反其上之象
　　星坠及异状
　　凢星所坠其下兵饥大战天下乱　坠而反复国君恶之国凶　众星若坠人失其所　若人而俯言者善恶如其言　其坠皆从其类若国兵凶则为鸟兽天下将乱则为飞虫天下大兵则为金鉄天下有水则为土国凶兵起则为草木或砂石将有防则为龙　又以四时占之春武臣破害年谷不登夏为变易秋民凶冬其下有防　又曰化为砂石水土金鉄木粟谷变人鸟兽形骸皆为兵乱水旱兵防流血列宿为山川之精或星坠为土石归其本也
　　常星不见
　　常星不见无名之星见隠不常五星潜伏有数经星常见而不隠故曰常星若而不见即占如其所在　又曰常星不见列舍摇动百姓劳役
　　常星昼见
　　常星昼见阴胜阳衰则星日并见并出而争明武弱文强武女子出为兵防大水奸臣上不明下纵横　星昼见虹不灭异人生　明夺日光天下乱大臣皇后弄政





　　灵台秘苑卷十五
