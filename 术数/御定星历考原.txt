　　钦定四库全书　　　　子部七
　　御定星厯考原　　　　　　术数类六【隂阳五行之属】
　　提要
　　【臣】等谨案
　　御定星厯考原六卷康熙五十二年
　　圣祖仁皇帝御定初康熙二十二年
　　命廷臣防议修辑选择通书与万年书一体颁行而二书未能画一余相沿旧説亦多未能改正是年因
　　简命旧臣明于星学数学者在
　　内廷防养斋算辑算法乐律诸书乃并取曹振圭厯事明原
　　诏大学士李光地等重为考定以成是编凡分六目一曰象数考原二曰年神方位三曰月事吉神四曰月事凶神五曰日时总类六月用事宜忌每一目为一卷考古者外事用刚日
　　内事用柔日其日以卜不以择赵岐孟子注天时为孤虚王相则战国时已渐讲之然神煞之説则莫知所起易纬干凿度有太乙行九宫法太乙天之贵神也汉志兵家隂阳类亦称顺时而发推刑徳随斗击因五胜假鬼神而为助又隂阳家类称出于羲和之官拘者为之则牵于禁忌拘于小数舍人事而任鬼神则神煞之説自汉代已盛行矣夫鬼神本乎二气二气化为五行以相生相尅为用得其相生之气则其神吉得其相尅之气则其神凶此亦自然之理至其神各命以名虽似乎无稽然物本无名凡名皆人之所加如周天列宿各有其名亦人所加非所本有则所谓某神某神不过假以记其方位别其性情而已不必以词害意也厯代方技之家所不一辗转附益其説愈繁要以不悖于隂阳五行之理者近是是书简汰诸家删其鄙倍而括其纲要于以顺天之道宜民之用
　　大圣人之于百姓事事欲其趋利而逺害诚无微之不至矣乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀










　　钦定四库全书
　　御定星厯考原卷一
　　象数本要
　　天地
　　易曰立天之道曰隂与阳立地之道曰柔与刚圣人纪隂阳之正协刚柔之宜治厯明时以调天地之化钦若授时在齐七政其来尚矣然有天地之形焉有天地之运焉以形言之书传引浑天之说曰天之形如鸟卵地居其中天包地外如卵之裹黄圆如弹丸故曰浑天言其形浑浑如也朱子曰天包地外地处天中故天之形半覆地上半绕地下而左旋不息其枢纽不动之处为南北极今按周天三百六十度分为十二宫地周亦三百六十度而在天一度者在地二百里以定北极岀地之髙下日岀入之后先节气时刻之早晚则天诚浑圆地亦浑圆也以运言之蔡氏书传曰天体至圆周围三百六十五度四分度之一绕地左旋一日一周而过一
　　度日丽天而少迟故日行一日亦绕地一周而不及天一度月丽天而尤迟一日不及天十三度十九分度之七朱子曰厯家算所退之度却云日行一度月行十三度有竒此乃截法故有日月五星右行之说史伯璿曰天非有体也二十八宿与众经星即其体也二十八宿与众经星绕地左旋一昼一夜而一周日月亦与之同运但不及其健则渐退而反似右耳今按天分九重第一重为月天第二重为水星亦曰辰星第三重为金星亦曰太白第四重为日天第五重为火星亦曰荧惑第六重为木星亦曰嵗星第七重为土星亦曰镇星第八重为三垣二十八宿谓之恒星亦谓之经星第九重为宗动天宗动左旋日月星右转高则愈迟低则愈疾故月一月而一周天金水与日皆一嵗而一周天火二嵗而一周天木十二嵗而一周天土二十八嵗而一周天经星每年东行五十一秒是为嵗差以为推算之术今七政厯以土木火金水为次以高卑迟疾为次者也若皆以左旋论之则迟者为疾疾者为迟日月星之一周天者皆不及天之一周耳总之天动也地静也日月星辰丽乎天随天而动故经纬错综而成章也不然天一日而一周日月星辰亦随天而不动则皆一定之物而一嵗如斯者终古亦如斯又安有所谓厯者哉
　　五纪
　　洪范曰四五纪一曰嵗二曰月三曰日四曰星辰五曰厯数嵗者日与天防也日一日行一度三百六十五日有竒而匝天一周复与天防是为一嵗而春夏秋冬统于其间矣月者日与月防也日一日行一度月一日行十三度有奇二十七日有奇而匝天一周又二日有奇而与日防是为一月而晦朔望统于其间矣日岀地而为昼入地而为夜以右行论之则为东行一度若以左旋论之特不及天之一度耳亦一周也故合昼夜以为日而晓午昬暮统于其间矣星者森列之名辰者躔次之舍垣宿则附天而行五星则迟速不一天分十二辰辰有三十度迭运循环周而复始是故一寒一暑以为嵗一盈一缺以为月一明一昧以为日一经一纬以为星嵗月日星纪于辰合嵗月日星辰而为厯数以调四时之气以正晦朔之期以定晨昬之节推步以稽其运行观候以窥其躔舍所以成嵗功而齐七政者莫大于此故以厯数终焉
　　八卦
　　干南坤北离东坎西震东北兑东南巽西南艮西北是谓先天八卦离南坎北震东兑西乾坤艮巽位以四维是谓后天八卦自汉以来但知有后天而已至焦延寿京房辈纳甲卦气之学则又自为一家与先后天各不相溷也卦气起于中孚有十二辟公侯卿大夫之号古今厯家注厯皆用之及宋邵子乃得先天之学以传其说则以复姤为二至临遯为二分左右顺逆岀于画卦自然之序与汉儒卦气迥然两说今人因朱子本义用十二辟卦遂误以为邵子之说则非也
　　五行
　　六经论五行者始见于禹其作洪范也一五行一曰水二曰火三曰木四曰金五曰土其告帝也曰水火金木土谷惟修其作贡也曰六府孔修皆言五行也说者谓其源皆起于河图洛书之数葢图书之一六水也二七火也三八木也四九金也五十土也在图则左旋而相生在书则右转而相克也然土于图书为五十中宫之数本无定位无专体者也惟吕氏月令则以土直季夏之月以顺相生之序汉人之学又以土直辰戌丑未之四季而分旺于四时要之其说皆不可废攷文王后天图象坤艮二土独居夏秋冬春之交葢火必得土而后能成金水必得土而后能生木则土虽寄旺于四时五行之间而于此二处则其用为尤切张子朱子亦言水火非土所能制惟木金为土之所生也其义精矣
　　甲厯
　　通鉴纲目前编曰天皇氏始制干支之名以定嵗之所在尔雅曰太嵗在甲曰阏逢在乙曰旃在丙曰柔兆在丁曰强圉在戊曰着雍在已曰屠维在庚曰上章在辛曰重光在壬曰元黓在癸曰昭阳是为嵗阳在寅曰摄提格在卯曰单阏在辰曰执徐在巳曰大荒落在午曰敦牂在未曰协洽在申曰涒滩在酉曰作噩在戌曰阉茂在亥曰大渊献在子曰困敦在丑曰赤奋若是为嵗名葢支以配地故有定方干以象天故无定所支干相配六甲而天道一周是为甲厯然则干支者其厯之所由起乎
　　十干
　　蔡邕独断云干干也其名有十甲乙丙丁戊己庚辛壬癸是也○礼记月令春月其日甲乙夏月其日丙丁中央土其日戊己秋月其日庚辛冬月其日壬癸郑注曰乙之言轧也日之行春发生万物月为之佐时万物皆解孚甲自抽轧而岀因以为日名焉乙不为月者君统臣功也丙之言炳也日之行夏长育万物月为之佐时万物炳然着见而强大又因以为日名焉戊之言茂也已之言起也日之行四时之间万物至此皆枝叶茂盛其含秀者抑屈而起故因以为日名焉庚之言更也辛之言新也日之行秋成熟万物月为之佐万物皆肃然改更秀实新成又因以为日名焉壬之言任也癸之言揆也日之行冬闭藏万物月为之佐时万物怀任于下揆然萌芽又因以为日名焉○孔疏曰律厯志云岀甲于甲则甲是孚甲也又云奋轧于乙则乙轧也又云明炳于丙则丙炳也又云大成于丁则丁成也又云丰茂于戊则戊茂也又云理纪于已则已理也谓理正纪纲也又云改更于庚则庚更也谓物改更也又云悉新于辛则辛新也又云怀任于壬则壬任也又云陈揆于癸则癸揆也谓物之陈列可揆度也○曹震圭曰甲乙配东方木也丙丁配南方火也戊己配中央土也庚辛配西方金也壬癸配北方水也
　　按十干配五行则五行各二十干分隂阳则隂阳各半故甲阳木乙隂木也丙阳火丁隂火也戊阳土己隂土也庚阳金辛隂金也壬阳水癸隂水也如郑注所谓月为之佐者是也周子曰阳变隂合而生水火木金土又曰五行一隂阳也其是谓欤
　　十二支
　　蔡邕独断曰支枝也其名一十有二子丑寅卯辰巳午未申酉戌亥是也○曹震圭曰子寅辰午申戌为六阳辰以配干也丑卯己未酉亥为六隂辰以配坤也按阳生于子于律为黄钟是为天统以次寅为太蔟辰为姑洗午为防宾申为夷则戌为无射皆以阳律配之故属阳隂生于未于律为林钟是为地统以次酉为南吕亥为应钟丑为大吕卯为夹钟已为仲吕皆以隂吕配之故属隂汉书律厯志云孶萌于子则子者孶也纽牙于丑则丑者纽也引达于寅则寅者引也冒茆于卯则卯者茆也谓丛生也振美于辰则辰者振也已盛于已则已谓阳气已岀而盛也咢布于午则午者布也昧薆于未则未者昧也申坚于申则申者坚也畱孰于酉则酉者畱也毕入于戌则戌者入也该阂于亥则亥者该也以四时言之则寅卯辰为春巳午未为夏申酉戌为秋亥子丑为冬以五行言之则寅卯东方木巳午南方火申酉西方金亥子北方水辰戌丑未四维土
　　十二月辟卦【月建月将附】
　　正月建寅泰卦
　　月令孟春郑注曰孟春者日月会于娵訾而斗建寅之辰也正月三阳之月泰三阳之卦故以配之
　　二月建卯大壮卦
　　月令仲春郑注曰仲春者日月会于降娄而斗建卯之辰也二月四阳之月大壮四阳之卦故以配之
　　三月建辰夬卦
　　月令季春郑注曰季春者日月会于大梁而斗建辰之辰也三月五阳之月夬五阳之卦故以配之
　　四月建已乾卦
　　月令孟夏郑注曰孟夏者日月会于实沈而斗建巳之辰也四月纯阳之月干纯阳之卦故以配之
　　五月建午姤卦
　　月令仲夏郑注曰仲夏者日月会于鹑首而斗建午之辰也夏至一隂始生姤一隂之卦故以配之
　　六月建未遯卦
　　月令季夏郑注曰季夏者日月会于鹑火而斗建未之辰也六月二隂之月遯二隂之卦故以配之
　　七月建申否卦
　　月令孟秋郑注曰孟秋者日月会于鹑尾而斗建申之辰也七月三隂之月否三隂之卦故以配之
　　八月建酉观卦
　　月令仲秋郑注曰仲秋者日月会于寿星而斗建酉之辰也八月四隂之月观四隂之卦故以配之
　　九月建戌剥卦
　　月令季秋郑注曰季秋者日月会于大火而斗建戌之辰也九月五隂之月剥五隂之卦故以配之
　　十月建亥坤卦
　　月令孟冬郑注曰孟冬者日月会于析木而斗建亥之辰也十月纯隂之月坤纯隂之卦故以配之
　　十一月建子复卦
　　月令仲冬郑注曰仲冬者日月会于星纪而斗建子之辰也冬至一阳始生复一阳之卦故以配之
　　十二月建丑临卦
　　月令季冬郑注曰季冬者日月会于元枵而斗建丑之辰也十二月二阳之月临二阳之卦故以配之按史记曰用昏建者杓夜半建者衡平旦建者魁春秋运斗枢云第一天枢第二璇第三玑第四权第五衡第六开阳第七摇光第一至第四为魁第五至第七为杓合而为斗如正月初昏则用斗杓指寅夜半则用斗衡指寅平旦则用斗魁指寅也其日月所会之宫谓之月将娵訾亥也降娄戌也大梁酉也实沈申也鹑首未也鹑火午也鹑尾巳也寿星辰也大火卯也析木寅也星纪丑也元枵子也子曰神后丑曰大吉寅曰功曹卯曰太冲辰曰天罡巳曰太乙午曰胜光未曰小吉申曰传送酉曰从魁戌曰河魁亥曰登明月建运天道而左旋为天关月将禀地道而右转为地轴
　　二十四方位
　　四正四隅分配八卦是为八方然正隅之间相距尚逺又以十二支象地皆有定方然十二不能均分于八方惟子午卯酉又正应四正之位故以子代坎以午代离以卯代震以酉代兑余则夹处于四隅又以十干分五行惟戊己配中央余则夹处于四正合卦四地支十二天干八共二十四每方各三戌干亥也壬子癸也丑艮寅也甲卯乙也辰巽巳也丙午丁也未坤申也庚酉辛
　　也分配八卦二十四方位由是而
　　定焉





　　二十四气应二十四方位
　　立春艮雨水寅惊蛰甲春分卯
　　清明乙谷雨辰立夏巽小满巳
　　芒种丙夏至午小暑丁大暑未立
　　秋坤处暑申白露庚秋分酉寒
　　露辛霜降戌立冬干小雪亥大
　　雪壬冬至子小寒癸大寒丑四
　　立二分二至正应八卦是为八
　　节
　　日岀入昼夜时刻
　　日行黄道岀入于赤道之内外春秋分则正当黄赤道之交而与地平交于卯酉日岀卯正日入酉正地平上下其度相等故昼夜适均所谓日中宵中也春分以后行赤道北夏至而极北天度分界地平上多下少故昼长夜短所谓日永也秋分以后行赤道南冬至而极南天度分界地平上少下多故昼短夜长所谓日短也二分前后日行二道之交其纬行疾故数日而差一刻二至前后日行二弧之背其纬行迟故半月而差一刻此一嵗之大略也自京而北夏昼较长冬昼较短为近北也若至于北极下则赤道为地平夏则有昼而无夜冬则有夜而无昼此北之极也自京而南夏昼较短冬昼较长为近南也赤道之下则赤道为天顶冬至在南夏至在北相去适均则冬夏相等赤道以南则北极入地下南极岀地上冬至日去天顶近昼反长夏至日去天顶逺昼反短若至于南极下则赤道又为地平冬则有昼而无夜夏则有夜而无昼此南之极也南北不同时刻亦异故各省日岀入昼夜时刻皆以地之纬度而定焉













　　节气时刻
　　一嵗之内日一周天厯十有二宫其交每宫十五度者为节其交每宫初度者为气然七政之行起于子正有今日子正尚未交而明日子正已过者则以三率之术求之而知其为某时刻也但地之经度不同故京师为午正者自东方视之则已过矣自西方视之则犹未及也是以在东者交节晚在西者交节早东西不同时刻亦异故各省节气时刻皆以地之经度而定焉
　　晨昏朦景
　　日体光大未岀之前已入之后距地平十八度以内皆有光是为朦景然以算术推之则十八度一也而各时各处时刻不同各时不同者天度使然也葢赤道当天之腰其度阔自赤道而南北渐逺则渐狭故近二分者朦景为时少近二至者朦景为时多也各处不同者地势使然也近赤道则日行直直则径近二极则日行斜斜则纡故愈北则朦景为时愈多愈南则朦景为时愈少也然地体浑圆人之所处如在球面四边卑而中髙故日出入于正东西者其朦景短春秋分日岀卯入酉晨昏朦景各六刻五分然其在地平下十八度犹斜向北也惟日道在地平下九度与卯酉圏相交者则在地平居卯酉圏之南在地平下十八度居卯酉圏之北皆正当球面之最高故京师朦景最短之日一在惊蛰一在寒露晨昏各六刻四分其术则半径与赤道距天顶正之比同于九度正与距纬正之比也冬至日岀入偏南其地面卑故晨昏朦景各六刻十三分是为较长然其在地平下十八度则犹斜向正东西也既斜向正东西则犹当地平之高处故虽长于春秋分而犹不甚长也若夏至则岀入皆已偏北其在地平下十八度益斜向北故晨昏朦景各八刻八分是为最长若地愈北极愈高日行愈斜则夏且有昼而无夜更不特长而已赤道之下则赤道即卯酉圏日行直而度阔故二分之日朦景最短止四刻十二分赤道以南与是相反此天度地势之分兼以地球南北之异所以朦景之时刻有随时随地之不同也














　　五行用事
　　神枢经曰五行旺各有时惟土居无所定乃于四立之前各旺一十八日○厯例曰立春木立夏火立秋金立冬水各旺七十二日土于四立之前各旺一十八日合之亦为七十二日总三百有六十而嵗成矣七十二候
　　汲冢周书曰立春之日东风解冻又五日蛰虫始振又五日鱼上冰【今作鱼陟负冰】雨水之日獭祭鱼又五日鸿雁来【今作候雁北】又五日草木萌动惊蛰之日桃始华又五日仓庚鸣又五日鹰化为鸠春分之日元鸟至又五日雷乃发声又五日始电清明之日桐始华又五日田鼠化为鴽又五日虹始见谷雨之日萍始生又五日鸣鸠拂其羽又五日戴胜降于桑立夏之日蝼蝈鸣又五日蚯蚓岀又五日王瓜生小满之日苦菜秀又五日靡草死又五日小暑至【今作麦秋至】芒种之日螳螂生又五日鵙始鸣又五日反舌无声夏至之日鹿角解又五日蜩始鸣又五日半夏生小暑之日温风至又五日蟋蟀居壁又五日鹰乃学习【今作鹰始挚】大暑之日腐草为萤又五日土润溽暑又五日大雨时行立秋之日凉风至又五日白露降又五日寒蝉鸣处暑之日鹰乃祭鸟又五日天地始肃又五日禾乃登白露之日鸿雁来又五日元鸟归又五日羣鸟养羞秋分之日雷始收声又五日蛰虫坏戸又五日水始涸寒露之日鸿雁来宾又五日爵入大水为蛤【爵今作雀】又五日菊有黄华霜降之日豺乃祭兽又五日草木黄落又五日蛰虫咸俯立冬之日水始冰又五日地始冻又五日雉入大水为蜃小雪之日虹藏不见又五日天气上腾【腾今作升】地气下降又五日闭塞而成冬大雪之日鹗鸟不鸣【鹗鸟今作鹖鴠】又五日虎始交又五日茘挺生【生今作岀】冬至之日蚯蚓结又五日麋角解又五日水泉动小寒之日雁北向【向今作乡】又五日鹊始巢又五日雉始雊【今无始字】大寒之日鸡始乳【今无始字】又五日鸷鸟厉疾【鸷今作征】又五日水泽腹坚是则五日一候一月六候一嵗七十二候所以验天地之气观鸟兽草木之时即尧典分命申命之意也然日行有盈缩故第三候至第四候第六候至次月第一候或四日或六日者有之至于注释则月令言之详矣
　　闰月
　　左传曰先王之正时也履端于始举正于中归余于终履端于始序则不愆举正于中人则不惑归余于终事则不悖蔡氏书传曰嵗有十二月月有三十日三百六十者一嵗之常数也故日与天会而多五日九百四十分日之二百三十五为气盈月与日会而少五日九百四十分日之五百九十二为朔虚合气盈朔虚而闰生焉故一嵗闰率则十日九百四十分日之八百二十七三嵗一闰则三十二日九百四十分日之六百单一五嵗再闰则五十四日九百四十分日之三百七十五十有九嵗七闰则气朔分齐是为一章也汉志曰至朔同日谓之章同在日首谓之蔀蔀终六旬谓之纪嵗朔又复谓之元是故日以实之月以闰之时以分之嵗以周之章以明之蔀以部之纪以记之元以原之元法四千五百六十纪法千五百二十蔀法七十六章法十九故十九年为一章四章为一蔀二十蔀为一纪三纪为一元汲冢周书曰中气以着时应闰无中气斗柄指两辰之间故闰前之月中气在晦闰后之月中气在朔当闰之月节居月中以前作前月用事以后作后月用事所以定四时成嵗者不越乎此矣
　　五行生旺
　　木长生于亥火长生于寅金长生于已水长生于申土则亦长生于申寄生于寅葢坤艮之位也各由长生沐浴冠带临官帝旺衰病死墓絶胎养顺厯十二辰按天道循环生生不已故木方旺而火已生火方旺而金已生金方旺而水已生水方旺而木已生由长生而顺推穉则必壮盛则必衰终而复始迭运不穷此四时之所以错行五气之所以顺布也至于土则旺于辰戌丑未为四库葢水火木金皆藏于土而位乎中央故易于坤曰万物皆致养焉于艮曰万物之所成终而所成始也可与此互相发矣





　　干支五行
　　天干则甲乙属木丙丁属火
　　戊己属土庚辛属金壬癸属
　　水地支则寅卯辰属水配东
　　方也巳午未属火配南方也
　　申酉戌属金配西方也亥子
　　丑属水配北方也而土寄旺
　　于辰戌丑未之间配四季也
　　此古今说者之所同然星命家又以寅亥属木卯戌属火辰酉属金子丑属土而午则为日未则为月其说不同何也葢星命家以十二宫排定上下四方子丑在下故为土午未在上故为日为月寅卯辰巳申酉戌亥分布左右则如四时之流行于天地之间故以其左右之合宫而别为木火金水之序也至于纳音之五行则有以六十日之隔八相生推配为说者又有以干支起数相配及分纳五音者详具后篇
　　纳音
　　通鉴纲目前编曰黄帝命大挠探五行之精占斗柄所建始作甲子支干相配以名而定之以纳音然从来言五行者以气始形终为次则洪范之水火木金土是也以播于四时相生为次则月令之木火土金水是也以饬庀五材相尅为次则禹谟之水火金木土是也纳音五行始金次火次木次水次土既非本其始终又无取于生尅故说者莫知其所自来今按诸术源流无非祖述易象之意纳音之法葢亦兼先后天之理而用之者也各为之图以明之






　　纳音五行应先天图
　　先天之图干兑居首属金次以
　　离属火又次震巽属木又次以
　　坎属水终于艮坤属土故始于
　　金终于土者干始坤成之义也
　　金取于天之刚土取于地之柔火
　　附于天水附于地而木以生气居
　　中此纳音所本于先天之序也
　　纳音五行应后天图
　　后天之图亦以干居首而逆转
　　自干兑之金旺于西方次转而
　　为离火旺于南方次又转而为
　　震巽之木旺于东方次又转而
　　为坎水旺于北方而土旺于四
　　季故退艮坤以居终焉此纳音
　　所本于后天之序也
　　纳音五行
　　【甲子乙丑】金　【丙寅丁卯】火　【戊辰己巳】木　【庚午辛未】土　【壬申癸酉】金【甲戌乙亥】火　【丙子丁丑】水　【戊寅己卯】土　【庚辰辛巳】金　【壬午癸未】木【甲申乙酉】水　【丙戌丁亥】土　【戊子己丑】火　【庚寅辛卯】木　【壬辰癸巳】水【甲午乙未】金　【丙申丁酉】火　【戊戌己亥】木　【庚子辛丑】土　【壬寅癸卯】金【甲辰乙巳】火　【丙午丁未】水　【戊申己酉】土　【庚戌辛亥】金　【壬子癸丑】木【甲寅乙卯】水　【丙辰丁巳】土　【戊午己未】火　【庚申辛酉】木　【壬戌癸亥】水按旧有海中金炉中火之类于义无取玆不载纳音五行分三元应乐律隔八相生图







　　右图以甲子乙丑为金上元壬申癸酉为金中元庚辰辛巳为金下元三元既周则传于戊子己丑为火上元丙申丁酉为火中元甲辰乙巳为火下元自此以后皆依前图金火木水土之次而用乐律同位娶妻隔八生子之法以终于丁巳而纳音小成矣又自甲午乙未为金上元起如前法以终于丁亥而纳音大成矣
　　按十干十二支相错为六十五音十二律相乘亦为六十故纳音之法兼二者而用之甲子金而乙丑亦为金者同位娶妻也乙丑金而壬申又为金者隔八生子也一行各三元而后传于次行犹春有孟仲季三月而后传于夏也自甲子至丁巳而五行之三元一周犹易之三画为小成也自甲午至丁亥而五行之三元又一周犹易之六画为大成也其立法皆与律吕相应
　　纳音干支起数合五行
　　甲己子午九乙庚丑未八丙辛寅申七丁壬卯酉六戊癸辰戌五己亥属四数
　　此子云太元论声律所纪数也凡两干两支之合其余数得四九者为金得一六者为火得三八者为木得五十者为水得二七者为土如甲子皆九得数十八乙丑皆八得数十六合之三十有四故为金壬六申七得数十三癸五酉六得数十一合之二十有四故亦为金也其余按图推之莫不皆然但所配一六二七等数与河图之数不同今按大衍之数五十其用四十有九以两干两支之合数于四十九内减之余数又满十去之余一六为水二七为火三八为木四九为金五十为土各取所生之五行以为纳音如是则与河图相同又揲蓍之法用余策以定竒偶此用余数以定五行其理正相合也
　　如甲九子九乙八丑八其合数三十四于四十九内减之余十五逢十不用余五属土土生金故曰金如丙寅丁卯共合数二十六四十九内减之余二十三十不用余三属木木生火故曰火如戊辰己巳共合数二十三四十九内减之余二十六十不用余六属水水生木故曰木如庚午辛未共合数三十二四十九内减之余十七十不用余七属火火生土故曰土如壬申癸酉共合数二十四四十九内减之余二十五十不用余五属土土生金故曰金如甲戌乙亥共合数二十六四十九内减之余二十三十不用余三属木木生火故曰火如丙子丁丑共合数三十四十九内减之余十九十不用余九属金金生水故曰水如戊寅己卯共合数二十七四十九内减之余二十二十不用余二属火火生土故曰土如庚辰辛巳共合数二十四四十九内减之余二十五十不用余五属土土生金故曰金如壬午癸未共合数二十八四十九内减之余二十一十不用余一属水水生木故曰木如甲申乙酉共合数三十四十九内减之余十九十不用余九属金金生水故曰水如丙戌丁亥共合数二十二四十九内减之余二十七十不用余七属火火生土故曰土如戊子己丑共合数三十一四十九内减之余十八十不用余八属木木生火故曰火如庚寅辛卯共合数二十八四十九内减之余二十一十不用余一属水水生木故曰木如壬辰癸巳共合数二十四十九内减之余二十九十不用余九属金金生水故曰水又如甲午乙未共合数三十四四十九内减之余十五十不用余五属土土生金故曰金如丙申丁酉共合数三十六四十九内减之余十三十不用余三属木木生火故曰火如戊戌己亥共合数二十三四十九内减之余二十六十不用余六属水水生木故曰木如庚子辛丑共合数三十二四十九内减之余十七十不用余七属火火生土故曰土如壬寅癸卯共合数二十四四十九内减之余二十五十不用余五属土土生金故曰金如甲辰乙巳共合数二十六四十九内减之余二十三十不用余三属木木生火故曰火如丙午丁未共合数三十四十九内减之余十九十不用余九属金金生水故曰水如戊申己酉共合数二十七四十九内减之余二十二十不用余二属火火生土故曰土如庚戌辛亥共合数二十四四十九内减之余二十五十不用余五属土土生金故曰金如壬子癸丑共合数二十八四十九内减之余二十一十不用余一属水水生木故曰木如甲寅乙卯共合数三十四十九内减之余十九十不用余九属金金生水故曰水如丙辰丁巳共合数二十二四十九内减之余二十七十不用余七属火火生土故曰土如戊午己未共合数三十一四十九内减之余十八十不用余八属木木生火故曰火如庚申辛酉共合数二十八四十九内减之余二十一十不用余一属水水生木故曰木如壬戌癸亥共合数二十四十九内减之余二十九十不用余九属金金生水故曰水
　　又纳音五行分属五音图
　　朱子曰乐声是土金木火水洪范是水火木金土即此义可以推纳音之法矣天干之十地支之十二各属于五行而干支错综之则成花甲之六十故有纳音之五行以合干支之生化焉葢纳音者以干支分配于五音而本音所生之五行即为其干支所纳之音也宫商角徴羽之五音初以甲丙戊庚壬五阳干纳之而系之以五子宫声之下得甲子而乙丑随之商声之下得丙子而丁丑随之角声之下得戊子而己丑随之征声之下得庚子而辛丑随之羽声之下得壬子而癸丑随之【五子干支皆阳五丑干支俱隂以隂从阳体干健坤顺之义也】宫声为土土之所生为金故甲子乙丑纳音金商声为金金之所生为水故丙子丁丑纳音水角声为木木之所生为火故戊子己丑纳音火征声为火火之所生为土故庚子辛丑纳音土羽声为水水之所生为木故壬子癸丑纳音木此初甲十干支所纳之音也次以甲丙戊庚壬五阳干系之以五寅葢阳支之首为子其次则寅五音之首为宫其次则商子系之天干之首为甲子得宫则寅系之天干之首而次得商故甲寅得商而乙卯随之纳音为水丙寅得角而丁卯随之纳音为火戊寅得征而己卯随之纳音为土庚寅得羽而辛卯随之纳音为木壬寅得宫而癸卯随之纳音为金此二甲十干支所纳之音也【如自壬子癸丑而序之壬子癸丑得羽声羽为五音之终终而复始则次羽为宫继壬子癸丑则为壬寅癸卯故壬寅癸卯得宫声而纳音金焉此五行以次相旋生生不已者也】次三以甲丙戊庚壬五阳干系之以五辰葢阳支之二为寅其三则辰五音之二为商其三则角寅系之天干之首为甲寅得商则辰系之天干之首为甲辰必得角故甲辰得角而乙巳随之纳音为火丙辰得征而丁巳随之纳音为土戊辰得羽而己巳随之纳音为木庚辰得宫而辛巳随之纳音为金壬辰得商而癸巳随之纳音为水此三甲十干支所纳之音也次四以甲丙戊庚壬五阳干系之以五午若依次顺列甲辰既得角则甲午宜得征午之次为申申之次为戌则甲申宜得羽而甲戌又复得宫如此序之则五音之中惟宫得二甲其余皆得一甲于循环终始之义不协矣况天干同而地支相对者为隂阳二气之分以六十花甲分配五音则天干犹为要领葢因十干隂阳皆五正以分布五音之序也故阳生于子自甲子而终于癸巳隂生于午自甲午而终于癸亥爰以甲午与甲子并列于宫而乙未随之纳音为金丙午与丙子并列于商而丁未随之纳音为水戊午与戊子并列于角而己未随之纳音为火庚午与庚子并列于征而辛丑随之纳音为土壬午与壬子并列于羽而癸未随之纳音为木此四甲十干支所纳之音也次五以甲丙戊庚壬五阳干系之以五申葢阳支午之次为申甲午既得宫则甲申得商而乙酉随之纳音为水丙申得角而丁酉随之纳音为火戊申得征而己酉随之纳音为土庚申得羽而辛酉随之纳音为木壬申复得宫而癸酉随之纳音为金此五甲十干支所纳之音也次六以甲丙戊庚壬五阳干系之以五戌葢阳支申之次为戌甲申既得商则甲戌得角而乙亥随之纳音为火丙戌得征而丁亥随之纳音为土戊戌得羽而己亥随之纳音为木庚戌复得宫而辛亥随之纳音为金壬戌得商而癸亥随之纳音为水此六甲十干支所纳之音也要之干应乎天支应乎地花甲应乎人自纳音之位定而三才遂各有专属之五行矣
　　宫【属土　甲子乙丑　壬申癸酉　庚辰辛巳生金　甲午乙未　壬寅癸卯　庚戌辛亥】商【属金　丙子丁丑　甲申乙酉　壬辰癸巳生水　丙午丁未　甲寅乙卯　壬戌癸亥】角【属木　戊子己丑　丙申丁酉　甲辰乙巳生火　戊午己未　丙寅丁卯　甲戌乙亥】征【属火　庚子辛丑　戊申己酉　丙辰丁巳生土　庚午辛未　戊寅己卯　丙戌丁亥】羽【属水　壬子癸丑　庚申辛酉　戊辰己巳生木　壬午癸未　庚寅辛卯　戊戌己亥】纳甲
　　直图
　　乾坤艮兑坎离震巽乾坤
　　甲乙丙丁戊己庚辛壬癸
　　干纳甲壬坤纳乙癸乾坤包括始终之义也其余六卦则自下而上法画卦者之自下而上也震巽隂阳起于下故震纳庚巽纳辛坎离隂阳交于中故坎纳戊离纳己艮兑隂阳极于上故艮纳丙兑纳丁甲丙戊庚壬为阳干皆纳阳卦乙丁己辛癸为隂干皆纳隂卦






　　圆图
　　此以六卦应月候而坎离为日
　　月之本体居中不用震直生明
　　者一阳始生又生明之时以初
　　昏候之月见庚方也兑直上
　　者二阳浸盛又上之时以初
　　昏候之月见丁方也干直望者
　　三阳盛满又望时以初昏候之
　　月见甲方也巽直生魄则一隂始生又生魄之时以平明候之月见辛方也艮直下则二隂浸盛又下之时以平明候之月见丙方也坤直晦则三隂盛满又晦时以平明候之月见乙方也皆与纳甲相应纳甲纳十二支图



　　此以八卦之六画分纳六辰之法也凡干在内卦则为甲而纳子寅辰如初九为甲子九二为甲寅九三为甲辰也在外卦则为壬而纳午申戌如九四为壬午九五为壬申上九为壬戌也凡坤在内卦则为乙而纳未巳卯如初六为乙未六二为乙巳六三为乙卯也在外卦则为癸而纳丑亥酉如六四为癸丑六五为癸亥上六为癸酉也因乾坤各纳两干故别为内外二卦若震止纳庚则初九为庚子六二为庚寅六三为庚辰九四为庚午六五为庚申上六为庚戌巽止纳辛则初六为辛丑九二为辛亥九三为辛酉六四为辛未九五为辛巳上九为辛卯坎离艮兑四卦依震巽例推之
　　按纳甲之法不知其所自起因其以六卦直月候明魄死生隂阳消息与先天图有相似者故道书参同契中所陈本述纳甲之说而朱子以为即先天之传也孔子之后诸儒失之而方外之流密相付授以为丹灶之术耳今按先天之图八卦俱备而纳甲除去坎离以为二用则其法亦不尽合或曰说卦言天地定位山泽通气雷风相薄乃以三阳三隂至一阳一隂为序而其后方言水火不相射葢以六卦寓消息而以水火为用或者古有此说也至其参错六辰之法则阳皆顺行隂皆逆转隂阳之老长中少每差一位惟震与干同者长子继父体也坤不起于丑而起于未尤与洛书耦数起未位后天图坤居西南乐律林钟为地统而应未月之气者相合故诸术之中惟纳甲为近理今火珠林卜卦即其法也






　　十二辰二十八宿星象
　　十二辰禽象子鼠丑牛寅虎卯
　　辰龙巳蛇午马未羊申猴酉
　　鸡戌狗亥猪其说相沿已乆莫
　　知其所自来虽于经典无见然
　　以传记子史考之则不独宋以
　　后也如韩愈毛颖传谓食于卯
　　地祭张员外文谓虎取而去来
　　寅其征则唐时有之矣管辂传推东方朔龙蛇之占以为变化相推会于辰巳又谯周谓司马为典午则汉晋时有之矣遡而上之晋师三豕渡河而孔子以为己亥葢干支相配乙亥为一豕丁亥为二豕至己亥则三豕也陈敬仲筮者言当昌于姜姓之国而释春秋者谓观之六四纳得辛未辛为巽为长女未为羊羊加女为姜则是周时又已有之也至于二十八宿禽象则近代方有之意者因十二辰所取而附会其説耳何则十二辰以子午卯酉为四中宫故一宫各筦三象子宫女虚危虚星居中故为鼠之本象女为蝠危为燕则取其似鼠者以配之也卯宫氐房心房星居中故为之本象氐为貉心为狐则取其似者以配之也午宫柳星张星居中故为马之本象柳为獐张为鹿则取其似马者以配之也酉宫胃昴毕昴星居中故为鸡之本象胃为雉毕为乌则取其似鸡者以配之也其余寅申巳亥辰戌丑未八宫则各筦两象而以近中宫者为主辰宫亢近中宫故为龙之本象角居其旁则取蛟为龙之类以配之寅宫尾近中宫故为虎之本象箕居其旁则取豹为虎之类以配之丑宫牛近中宫故为牛之本象斗居其旁则取獬为牛之类以配之亥宫室近中宫故为猪之本象壁居其旁则取为猪之类以配之戌宫娄近中宫故为狗之本象奎居其旁则取狼为狗之类以配之申宫觜近中宫故为猴之本象参居其旁则取猿为猴之类以配之未宫鬼近中宫故为羊之本象井居其旁则取犴为羊之类以配之巳宫翼近中宫故为蛇之本象轸居其旁则取蚓为蛇之类以配之也其分配七曜择日用之并见五卷
　　五虎遁【从寅算起以五阳干配五寅位故为五虎】
　　甲巳之年丙作首乙庚之嵗戊为头丙辛更向庚寅起丁壬壬位顺行流戊癸年从何处起甲寅之上好推求
　　按上古厯元年月日时皆起于甲子是甲子年必甲子月为年前冬至十一月也而正月建寅故得丙寅二月丁卯以次顺数至次年正月得戊寅故乙年正月起戊寅从甲至巳越五年共六十月花甲周而复始故正月亦为丙寅即甲与巳合之义
　　五鼠遁【从子算起以五阳干配五子位故名五鼠】
　　甲巳还加甲乙庚丙作初丙辛从戊起丁壬庚子居戊癸寻壬子时元定不虚
　　按甲子日起甲子时从甲子顺数至次日子时得丙子故乙日起丙子从甲至巳越五日共六十时花甲周而复始故子时亦为甲子也
　　三合
　　申子辰合水局亥卯未合木局寅午戌合火局巳酉丑合金局
　　按三合者取生旺库三者以合局也如水生于申旺于子墓于辰故申子辰合水局也木生于亥旺于卯墓于未故亥卯未合木局也火生于寅旺于午墓于戌故寅午戌合火局也金生于巳旺于酉墓于丑故己酉丑合金局也
　　五合
　　甲与己合乙与庚合丙与辛合丁与壬合戊与癸合按五合者即五位相得而各有合也河图一与六二与七三与八四与九五与十皆各有合以十干之次言之第一为甲第六为巳故甲与巳合二为乙七为庚故乙与庚合三为丙八为辛故丙与辛合四为丁九为壬故丁与壬合五为戊十为癸故戊与癸合其一三五七九奇也二四六八十偶也故甲丙戊庚壬属阳乙丁巳辛癸属隂
　　六合
　　子与丑合寅与亥合卯与戌合辰与酉合巳与申合午与未合
　　按六合者以月建与月将为相合也如正月建寅月将在亥故寅与亥合二月建卯月将在戌故卯与戌合也月建从天道而左旋月将从日行而右转顺逆相値故为六合












　　御定星厯考原卷一
<子部,术数类,阴阳五行之属,御定星历考原>
　　钦定四库全书
　　御定星厯考原卷二
　　年神方位
　　三元年九星
　　黄帝遯甲经曰三元者起于九宫也以休门为一白死门为二黑伤门为三碧杜门为四绿中宫为五黄开门为六白惊门为七赤生门为八白景门为九紫○鬼谷三元歌曰轩辕黄帝战蚩尤涿鹿经今苦未休偶遇天神授符诀登坛致祭谨虔修神龙负图出洛水彩鳯衔书碧云里因命风后演成文遁甲奇门从此始先须掌上排九宫纵横十五在其中须将八卦轮八节一气统三为正宗○通书云九宫者神负文于背禹因以陈九畴即洛书戴九履一左三右七二四为肩六八为足五数居中纵横斜皆成十五者是也河图则天一地二天三地四天五地六天七地八天九地十而先儒有除十用九之说所谓河图洛
　　书相为经纬八卦九章相为表里者也东汉张衡变九章为九宫从一白二黑三碧四绿五黄六白七赤八白九紫分三元六甲以数作方而一白居坎二黑居坤三碧居震四绿居巽五黄居中六白居干七赤居兑八白居艮九紫居离是为九宫静则随方而定动则依数而行
　　按上元甲子中宫起一白中元甲子起四绿下元甲子起七赤三元一百八十年而一周葢一百八十者以宫数九与花甲六十俱可以度尽也逐年逆转如甲子年中宫起一白乙丑年中宫起九紫而其实甲子年一白在中宫乙丑年一白则在干六故紫在中宫似逆而实顺也以其年所直星入中宫顺行九宫如康熈二十三年甲子一白入中宫二黑居干三碧居兑四绿居艮五黄居离六白居坎七赤居坤八白居震九紫居巽也余仿此
　　体为地盘　　　　　用为天盘
　　坤【二黑】兑【七赤】干【六白】干【六】　兑【七】　艮【八】　离【九】离【九紫】中【五黄】坎【一白】中【五】
　　巽【四绿】震【三碧】艮【八白】巽【四】　震【三】　坤【二】　次【一】静则随方而定　　　动则依数而行
　　三元年九星入中宫
　　康熈二十三年甲子为上元
　　上元　中元　下元　　　　三元太嵗所在一白　四绿　七赤　甲子　癸酉　壬午　辛卯　庚子　己酉　戊午九紫　三碧　六白　乙丑　甲戌　癸未　壬辰　辛丑　庚戌　己未八白　二黑　五黄　丙寅　乙亥　甲申　癸巳　壬寅　辛亥　庚申七赤　一白　四绿　丁卯　丙子　乙酉　甲午　癸卯　壬子　辛酉六白　九紫　三碧　戊辰　丁丑　丙戌　乙未　甲辰　癸丑　壬戌五黄　八白　二黑　己巳　戊寅　丁亥　丙申　乙巳　甲寅　癸亥四绿　七赤　一白　庚午　己卯　戊子　丁酉　丙午　乙卯三碧　六白　九紫　辛未　庚辰　己丑　戊戌　丁未　丙辰二黑　五黄　八白　壬申　辛巳　庚寅　己亥　戊申　丁巳三元月九星
　　上元甲子正月中宫起八白葢年前之十一月甲子起一白十二月起九紫故本年正月起八白也三年而一周葢三年三十有六月以月数十二与宫数之九俱可以度尽也故以子午卯酉年为上元正月起八白辰戌丑未年为中元正月起五黄寅申己亥年为下元正月起二黑亦以其所直星入中宫顺行九宫与年九星同
　　三元月九星入中宫
　　上元【子午卯酉四仲年】　中元【辰戌丑未四季年】　下元【寅申巳亥四孟年】正月　八白　　正月　五黄　　正月　二黑二月　七赤　　二月　四緑　　二月　一白三月　六白　　三月　三碧　　三月　九紫四月　五黄　　四月　二黑　　四月　八白五月　四绿　　五月　一白　　五月　七赤六月　三碧　　六月　九紫　　六月　六白七月　二黑　　七月　八白　　七月　五黄八月　一白　　八月　七赤　　八月　四绿九月　九紫　　九月　六白　　九月　三碧十月　八白　　十月　五黄　　十月　二黑十一月　七赤　　十一月　四绿　　十一月　一白十二月　六白　　十二月　三碧　　十二月　九紫嵗德
　　曾门经曰嵗德者嵗中德神也十干之中五为阳五为隂阳者君道也隂者臣道也君徳自处臣徳从君也所理之地万福咸集众殃自避应有修营并获福祐○广圣厯曰甲徳在甲乙徳在庚丙徳在丙丁徳在壬戊徳在戊巳徳在甲庚徳在庚辛徳在丙壬徳在壬癸徳在戊
　　按律吕六阳当位自得六隂则居其冲嵗徳则五阳干当位自得五隂干则取其合葢阳以自得为徳而隂以从阳为徳也
　　岁干合
　　金柜经曰嵗干合者天地隂阳配合也主除灭灾咎而兴福祐也所理之方可以修营起土上官嫁娶逺行参谒○厯例曰甲年在己乙年在庚丙年在辛丁年在壬戊年在癸取其与嵗干相合者是也今厯日嵗转吉神无此条
　　嵗德合
　　按岁德合者嵗徳五合之干是也甲年在己乙年在乙丙年在辛丁年在丁戊年在癸巳年在己庚年在乙辛年在辛壬年在丁癸年在癸故嵗徳属阳嵗徳合属隂
　　岁枝德
　　神枢经曰嵗枝德者嵗中德神也德者得也得福之谓也主救危而济弱所理之方利以兴造举动众务○李鼎祚曰常居嵗前五辰○曹震圭曰枝德者从太嵗向前五合之辰也假令嵗在甲子向前见己巳甲与己合即巳为枝徳也又如嵗在丙子向前见辛巳丙与辛合即巳为枝徳也余仿此今厯日嵗转吉神无此条
　　太嵗
　　神枢经曰太嵗人君之象率领诸神统正方位干运时序总成嵗功以上元阏逢困敦之嵗起建于子嵗徙一位十二年一周若国家巡狩省方出师略地营造宫阙开拓封疆不可向之黎庶修营宅舍筑垒墙垣竝须回避○黄帝经曰太嵗所在之辰必不可犯○尔雅注曰嵗者取嵗星行一次也○曹震圭曰太嵗者嵗星也故木星十二年行一周天一年行一次也奏书
　　广圣厯曰奏书者嵗之贵神也掌奏记主伺察所理之地宜祭祀求福营建宫室修饰垣墙○蓬瀛书曰嵗在东方奏书在东北维嵗在南方奏书在东南维嵗在西方奏书在西南维嵗在北方奏书在西北维○曹震圭曰奏书者水神也为嵗君之谏臣察私屈扬徳意之神也常居近嵗后维方谓辅佐之道不敢先也初起于干者顺天之道也所理之方可举贤能于国有益
　　博士
　　广圣厯曰博士者嵗之善神也掌案牍主拟议所居之方利于兴修○堪舆经曰博士者常与奏书对冲如奏书在艮博士在坤也○曹震圭曰博士者火神也掌天子明堂纪纲政治之神也常处于维方不敢自专也初起于巽者明堂也所理之方可进贤能于国有益
　　力士
　　堪舆经曰力士者嵗之恶神也主刑威掌杀戮所居之方不宜抵向犯之令人多瘟疾○明时总要曰嵗在东方力士居东南维嵗在南方居西南维嵗在西方居西北维嵗在北方居东北维○曹震圭曰力士者天子之护衞羽林军也常居嵗前维方不敢逺于君也所在之方可诏此方之臣以诛有罪
　　蚕室
　　堪舆经曰蚕室者嵗之凶神也主丝茧绵帛之事所理之方不可修动犯之蚕丝不收○广圣厯曰蚕室者常与力士对冲○曹震圭曰蚕室者蚕神所处也礼记云古者天子诸侯必有公桑蚕室近川而为之筑宫仞有三尺棘墙而外闭之及大昕之朝君皮弁素积卜三宫之夫人世妇之吉者使入蚕于蚕室奉种浴于川桑于公桑风戾以食之又月令曰季春之月后妃斋戒亲东乡躬桑禁妇女毌观省妇使以劝蚕事蚕事既登分茧称丝効功以供郊庙之服无有敢惰如是观之则蚕室起于坤坤者玉堂之位后宫之所大川之地也其止巡行四维葢取四季土位取近川之义也所在之方天子庶民皆可祠祀
　　蚕官
　　厯例曰蚕官者嵗中掌丝之神也所理之地忌营构宫室犯之蚕母多病丝茧不收○黎干曰嵗在东方居戌在南方居丑在西方居辰在北方居未
　　按蚕官者大抵公桑蚕室之官使蚕得养也如嵗在东方属木木养于戌故在戌嵗在南方属火火养于丑故在丑嵗在西方属金金养于辰故在辰嵗在北方属水水养于未故在未也
　　蚕命
　　厯例曰蚕命者掌蚕之命神也所理之地不可举动百事犯之者主伤蚕丝茧不收○黎干曰嵗在北方居申嵗在东方居亥嵗在南方居寅嵗在西方居巳按蚕命者蚕之所系以生也如嵗在北方属水水生于申故在申嵗在东方属木木生于亥故在亥嵗在南方属火火生于寅故在寅嵗在西方属金金生于巳故在巳今之蚕命子年未丑年午寅年亥卯年戌辰年己巳年丑午年寅未年申申年卯酉年辰戌年子亥年酉此恐有误○又按万全广济云亥子丑年未坤申寅卯辰年戌干亥巳午未年丑艮寅申酉戌年辰巽己假如亥子丑年蚕官在未蚕室在坤蚕命在申是也余仿此
　　太隂
　　神枢经曰太隂者嵗后也常居嵗后二辰所理之地不可兴修○蓬瀛书曰嵗在四孟则与大将军合于四仲名曰羣丑○曹震圭曰后妃所居者后宫也后宫之星在帝后二星【紫微垣北极五星第二为帝星第四为后宫】故太隂常居太嵗后二辰子年起戌顺行十二辰如子年则在戌丑年则在亥寅年则在子是也
　　大将军
　　神枢经曰大将军者嵗之大将也统御威武总领战伐若国家命将出师攻城战阵则宜背之凡兴造皆不可犯○李鼎祚曰孟嵗【寅申己亥】以胜光【午】仲嵗【子午卯酉】以小吉【未】季嵗【辰戌丑未】以传送【申】加嵗枝上逢天罡【辰】为大将军如子年为仲年即以未加嵗枝子上顺数至酉得辰即酉为大将军也余仿此○曹震圭曰大将军其徳忠直常居四正三年一迁所理之地可以命将帅选威勇以伐不义
　　按大将军者统御武臣之职有护衞虎贲之象故居四正之位而从嵗君之后如寅卯辰嵗在东方则居正北己午未嵗在南方则居正东申酉戌嵗在西方则居正南亥子丑歳在北方则居正西也
　　嵗刑
　　曾门经曰嵗刑者刑戮之神也金刚火强各守其方木落归根水流趋末○翼奉曰己酉丑金之位刑在西方言金恃其刚物莫与对寅午戌火之位刑在南方言火恃其强物莫与对亥卯未木之位刑在北方言木恃荣华故隂气刑之使其雕落申子辰水之位刑在东方言水恃隂邪故阳气刑之使不复归所以子刑卯丑刑戌寅刑己卯刑子巳刑申未刑丑申刑寅戌刑未辰午酉亥为自刑也○广圣厯曰嵗刑之地攻城阵战不可犯之动土兴工亦须回避犯之多鬭争
　　按相刑之说翼氏最明葢以己酉丑刑申酉戌则己刑申酉自刑丑刑戌也以寅午戌刑己午未则寅刑己午自刑戌刑未也以申子辰刑寅卯辰则申刑寅子刑卯辰自刑也以亥卯未刑亥子丑则亥自刑卯刑子未刑丑也
　　岁破
　　广圣厯曰嵗破者太嵗所冲之辰也其地不可兴造移徙嫁娶逺行犯者主损财物及害家长惟战伐向之吉○明时总要曰嵗破者子年在午顺行十二辰是也
　　嵗杀
　　神枢经曰嵗杀者隂气尤毒谓之杀也常居四季谓四季之隂气能游天上○李鼎祚曰寅午戌杀在丑己酉丑杀在辰申子辰杀在未亥卯未杀在戌○广圣厯曰嵗杀之地不可穿凿修营移徙犯之者伤子孙六畜○曹震圭曰月杀者三合五行成形之位所谓养是也大抵物之成形母必有伤故曰杀
　　劫杀
　　神枢经曰劫杀者嵗之隂气也主有杀害所理之方忌有兴造犯之主有劫盗伤杀之事○李鼎祚曰寅午戌嵗在亥亥卯未嵗在申申子辰嵗在巳巳酉丑嵗在寅是也义见下节
　　灾杀
　　神枢经曰灾杀者五行隂气之位也常居劫杀前一辰主灾病疾厄之事所理之方不可抵向营造犯之者当有病患○曹震圭曰灾杀者三合五行胎神也洞源经曰劫杀起于絶灾杀起于克假令申子辰年合水局水絶于已故劫杀在巳胎于午又水与午火相尅故灾杀在午也己酉丑年合金局金絶于寅故劫杀在寅胎于卯又金与卯木相尅故灾杀在卯也余仿此
　　按劫杀灾杀嵗杀是为三杀如曹氏说则三合五行絶胎养之位也絶胎养者墓库以后长生以前神枢经所谓隂气是也或谓三杀者三合五行当旺之冲故有宜向不宜坐之说如申子辰合水局水旺于北方南方其冲也故三杀在南方己午未余仿此伏兵　大祸
　　厯例曰伏兵大祸者歳之五兵也主兵革刑杀所理之方忌出兵行师及修造犯之主有兵伤刑戮之咎○黎干曰寅午戌嵗伏兵在壬大祸在癸亥卯未嵗伏兵在庚大祸在辛申子辰嵗伏兵在丙大祸在丁巳酉丑嵗伏兵在甲大祸在乙是也○曹震圭曰伏兵大祸者以三合五行相尅之阳干为伏兵隂干为大祸伏兵灾甚大祸灾轻然木火以其来尅者金水则以其被尅者葢金为白虎能杀万物水为元武能终万物故反以其所尅者为忌也
　　按伏兵大祸夹处于三杀之间如申子辰年三杀在己午未伏兵大祸则在丙丁是也余仿此
　　官符
　　厯例曰官符者嵗之凶神也主官府词讼之事所理之方不可兴土工犯之者当有狱讼之事常居嵗前四辰○曹震圭曰嵗中掌符信之官文权之职也常居三合前辰故前辰为文官后辰为武职假令嵗在寅寅午戌为三合局则午有官符文权也戌有白虎武职也余仿此
　　畜官
　　广圣厯曰畜官者歳中牧养之神也主养育羣畜之事所理之方忌造牛栏马及放牧犯之者损六畜伤财○厯例曰居嵗前四辰○曹震圭曰畜者养也是养畜之官以待百官之乘驿者也居三合前辰与官符同位
　　大杀
　　厯例曰大杀者嵗中刺史也主刑鬭伤杀之事所理之地出军不可向之并忌修造犯者主有伤杀○明时总要曰子年起子逆行四仲○曹震圭曰大杀者是嵗三合五行建旺之辰将星之位名曰刺史
　　按大杀子年在子丑年在酉寅年在午卯年在卯辰年又在子如是逆行四正葢申子辰三合为水水旺于子也己酉丑三合为金金旺于酉也寅午戌三合为火火旺于午也亥卯未三合为木木旺于卯也病符
　　病符者嵗之恶神也主灾病疫疠所理之地不可安病人求医药及有兴造犯之者主多病患常居嵗后一辰○曹震圭曰居嵗后一辰是言旧嵗也新嵗将旺旧嵗必衰衰则病也
　　按与死符对冲者为病符其不利可知
　　死符
　　经曰死符者嵗之凶神也所理之方不可营冢墓置死丧及有穿凿犯之者主有死亡常居嵗前五辰○曹震圭曰死符者是太嵗自絶之辰也假令太嵗在子是当旺也则丑为衰寅为病卯为死辰为墓巳为絶也余仿此
　　五鬼
　　乾坤寳典曰五鬼者五行之精气也主虚耗疾病惊怪之事所理之方不宜兴举抵向吊丧问病犯之主财物耗亡家招怪异○厯例曰子年在辰逆行十二辰○曹震圭曰辰与子水之精丑与卯木之精未与酉金之精午与戌火之精寅申己亥土之精谓土能生育万物四孟为五行长生之辰也故子年在辰逆行自然相合也
　　按曹氏五行之说未确以理求之殆以嵗序起子而顺行二十八宿起辰而逆行顺者为阳为人逆者为隂为鬼各以其数之起处转而相应也
　　大耗
　　厯例曰大耗者嵗中虚耗之神也所理之地不可营造仓库纳财物犯之当有寇贼惊恐之事○明时总要曰常居嵗冲之地○曹震圭曰大耗者太嵗击冲破散之神也物击则破冲则散破散则耗也
　　小耗
　　经曰小耗者嵗中虚耗之神也所理之方不宜运动出入兴贩经营及有造作犯之者当有遗亡虚惊之事○明时总要曰常居嵗前五辰○曹震圭曰小耗者小损也乃太嵗气絶之辰故曰小耗假令寅年寅旺卯衰辰病巳死午墓未絶也与死符同位余仿此按小耗常居大耗后一辰未至于大耗故曰小耗黄幡
　　乾坤寳典曰黄幡者旌旗也常居三合墓辰所理之地不可开门取土嫁娶纳财市买及有造作犯之者主有损亡○广圣厯曰黄幡者寅午戌嵗在戌申子辰嵗在辰亥卯未嵗在未巳酉丑嵗在丑○曹震圭曰黄幡者嵗君安居之位华葢也故取三合五行墓辰墓者土也故言其黄洞源经曰将出乎中军葢张于库上此之谓也
　　按寅午戌合火局火墓在戌故寅午戌嵗戌为黄幡也余仿此
　　豹尾
　　豹尾者亦旌旗之象用豹尾为之葢取所向疾速之义也常居黄幡对冲其所在之方不可嫁娶纳奴婢进六畜及兴造犯之者破财物损小口○曹震圭曰豹尾者虎贲之象先锋之将也故常与黄幡相对是置于华葢之前也
　　飞廉
　　神枢经曰飞廉者嵗之廉察使君之象亦名大煞所理之方不可兴工动土移徙嫁娶犯之主官府口舌疾病遗亡○广圣厯曰子年在申丑年在酉寅年在戌卯年在巳辰年在午巳年在未午年在寅未年在卯申年在辰酉年在亥戌年在子亥年在丑也○曹震圭曰飞廉与大煞同义解见第四卷
　　白虎
　　人元秘枢经曰白虎者嵗中凶神也常居嵗后四辰所居之地犯之主有丧服之灾切宜愼之○曹震圭曰居三合后辰解见官符节
　　丧门
　　纪嵗厯曰丧门者嵗之凶神也主死丧哭泣之事常居嵗前二辰所理之地不可兴举犯之者主盗贼遗亡死丧之事○蓬瀛书曰子年在寅顺行十二辰○曹震圭曰丧门者太嵗之辕门也故常居嵗前二辰或谓丧门与白虎对冲白虎主丧服之事冲之故凶吊客
　　纪嵗厯曰吊客者嵗之凶神也主疾病哀泣之事常居嵗后二辰所理之地不可兴造及问病寻医吊孝送丧○蓬瀛书曰子年在戌顺行十二辰是也其位常与官符对冲
　　金神
　　洪范篇曰金神者太白之精白兽之神主兵戈丧乱水旱淫疫所理之地忌筑城池建宫室竖楼阁广园林兴工上梁出军征伐移徙嫁娶逺行赴任若犯干神者其忌尤甚○堪舆经曰甲巳之年在午未申酉乙庚之年在辰巳丙辛之年在子丑寅卯午未丁壬之年在寅卯戌亥戊癸之年在申酉子丑也○曹震圭曰金神者以年干五虎元厯之逢庚辛及纳音金之位者是也假如甲巳之年起丙寅顺行得庚午辛未又壬申癸酉纳音为剑锋金故甲巳年午未申酉为金神也余仿此
　　破败五鬼
　　乾坤寳典曰五鬼者五行之精气也主虚耗之事所理之方不可兴举犯之主财物耗散○厯例曰甲壬年在巽乙癸年在艮丙年在坤丁年在震戊年在离巳年在坎庚年在兑辛年在干○曹震圭曰天文志云鬼宿有五因以为名破败者冲而散也
　　按纳甲法干纳甲壬其冲在巽故甲壬之年在巽也坤纳乙癸其冲在艮故乙癸之年在艮也艮纳丙其冲在坤故丙年在坤也兑纳丁其冲在震故丁年在震也坎纳戊其冲在离故戊年在离也离纳巳其冲在坎故巳年在坎也震纳庚其冲在兑故庚年在兑也巽纳辛其冲在干故辛年在干也
　　太嵗巳下神杀出游日
　　厯例曰太嵗出游日者甲子日东游己巳日还位丙子日南游辛巳日还位戊子日游中宫癸巳日还位庚子日西游乙巳日还位壬子日北游丁巳日还位共出游二十五日○曹震圭曰太嵗诸神者隂气之化地祗也葢子至巳乃阳气健旺之辰隂气受制于阳神不敢用事故假言其出游耳
　　按出游日各以五子日干为所往之方甲为东方木故甲子日东游丙为南方火故丙子日南游庚为西方金故庚子日西游壬为北方水故壬子日北游戊为中央土故戊子日游中宫五者生数之极故各出游五日共五五二十五也
　　五姓修宅
　　宫音为土商音为金角音为木征音为火羽音为水若嵗遇絶位为气絶胎为白虎自墓为大墓冲墓为小墓尅嵗枝为害财嵗枝来尅者为鬼贼同类为大通相生为小通如宫姓属土长生于申则巳年气絶午年白虎申酉年小通辰年大墓戌年小墓丑未年大通亥子年害财寅卯年鬼贼也商姓属金寅年气絶卯年白虎丑年大墓未年小墓巳午年鬼贼申酉年大通辰戌亥子年小通也角姓属木申年为气絶鬼贼酉年为白虎鬼贼未年为大墓丑年为小墓辰戌年为害财寅卯年为大通己午亥子年为小通也征姓属火亥年为气絶鬼贼子年为白虎鬼贼戌年为大墓辰年为小墓申酉年为害财寅卯丑未年为小通己午年为大通也羽姓属水则巳年为气絶午年为白虎丑未年为鬼贼辰年为大墓戌年为小墓寅卯申酉年为小通亥子年为大通也起月与年同宜大通小通月不宜大墓小墓月然选择修造乆不用此存之以仍其旧
　　男女九宫
　　上元甲子男起七宫女起五宫中元甲子男起一宫女起二宫下元甲子男起四宫女起八宫男逆而女顺男五宫则寄二宫女五宫则寄八宫今以三元九星例推之则起兑七者乃下元非上元也起坎一者乃上元非中元也起巽四者乃中元非下元也不知传于何时今隂阳家以为合婚之用殊无理解至以中五配二八者则犹坤艮属土之说矣
　　御定星厯考原卷二
　　钦定四库全书
　　御定星厯考原卷三
　　月事吉神
　　天道
　　乾坤寳典曰天道者天之元阳顺理之方也其地宜兴举众务向之上吉○广圣厯曰天道正月九月在南方二月在西南方三月七月在北方四月十二月在西方五月在西北方六月十月在东方八月在东北方十一月在东南方也
　　按天道者天德所在之方也义见下节
　　天德
　　乾坤寳典曰天徳者天之福德也所理之方所直之日可以兴土功营宫室○堪舆经曰天德者正月丁二月坤三月壬四月辛五月干六月甲七月癸八月艮九月丙十月乙十一月巽十二月庚○曹震圭曰四孟之月以隂干为天徳者是天道惠其未生也正月
　　丙火生而丁火未生四月庚金生而辛金未生七月壬水生而癸水未生十月甲木生而乙木未生故以隂干为德也四季之月以阳干为天德者是天道惠其自墓也三月壬水墓六月甲木墓九月丙火墓十二月庚金墓故以阳干为德也四仲之月以四维之卦为德者是天道变化成功也二月万物将生致役乎坤也五月隂气将生乾道变化也八月万物将收成言乎艮也十一月隂气散阳气入巽入也风以散之也
　　按天德者三合之气也如正五九月建寅午戌合火局故以火为德正月丁九月丙五月干戌火墓在干宫也二六十月建卯未亥合木局故以木为德六月甲十月乙二月坤未木墓在坤宫也三七十一月建辰申子合水局故以水为德三月壬七月癸十一月巽辰水墓在巽宫也四八月十二月建巳酉丑合金局故以金为德四月辛十二月庚八月艮丑金墓在艮宫也寅申己亥月乃五行长生之位故配隂干辰戌丑未乃五行墓库之位故配阳干子午卯酉乃五行当王之位故以配墓辰本宫之卦不用支而用干者支地也干天也名曰天德故用天干又用四卦以代辰戌丑未者不用地支故也
　　月德
　　天寳厯曰月德者月之德神也取土修营宜向其方宴乐上官利用其日○厯例曰月德者正五九月在丙二六十月在甲三七十一月在壬四八十二月在庚○曹震圭曰月德者月中之阳德也故干为尊枝为卑是臣求君德也以三合五行阳干为德假令寅午戌三合为火以丙为德是各求自旺之干为应助也余仿此
　　天德合
　　天寳厯曰天德合者合德之神也所理之方宜营构宫室修筑城垣所直之日宜覃恩赐赦命将出师祷礼山川祈请福愿○厯例曰天德合者正月壬三月丁四月丙六月己七月戊九月辛十月庚十二月乙是也四仲之月天德居四维故无合也
　　按天德合者即各以其月天德所合之干为之月德合
　　五行论曰月德合者五行之精符会为合也所理之地众恶皆消所直之日百福并集利以出师命将上册受封祠祀星辰营建宫室○厯例曰月德合者正五九月在辛二六十月在巳三七十一月在丁四八十二月在乙
　　按月德合者即各以月德所合之干为之
　　月空
　　天寳厯曰月空者月中隂德之神所理之地宜会亲姻安产室所直之日宜设筹谋定计策陈剥利害献封表章○厯例曰月空者正五九月壬二六十月庚三七十一月丙四八十二月甲○曹震圭曰月空者月内不掌吉凶待时而动之神也葢寅午戌月火王用事壬水无用亦不能克火王也故谓之月空余仿此天恩
　　天寳厯曰天恩者施德寛下之辰也天有四禁常开一门甲为阳德配巳成养育之功故甲配子己配卯酉各五日而为恩也南方衰谢之地无施之方故不配之万物非土不生故以巳土配甲成功其日可以施恩赏布政事恤孤惸兴宴乐○厯例曰常以甲子至戊辰己夘至癸未己酉至癸丑凡一十五日○曹震圭曰天有四禁子午卯酉也子为元武门午为明堂门卯为日门酉为月门葢圣人居明堂而治天下故常开此门易所谓圣人南面听天下向明而治者也甲为干之纳甲巳为离之纳甲先天干居正南后天离居正南故以甲配子己配卯酉然则不配午者以甲巳皆南方卦之纳甲也各进五辰而不及六者谓五为君位中央之数不可过也故各配五日合之成一十有五为天恩上吉日
　　天赦
　　天寳厯曰天赦者赦过宥罪之辰也天之生育甲与戊地之成立子午寅申故以甲戊配成天赦其日可以缓刑狱雪寃枉施恩惠若与德神会合尤宜兴造○厯例曰春戊寅夏甲午秋戊申冬甲子是也○曹震圭曰天赦者乃天之赦过宥罪之神也生万物者土也土之所居者四季也助土而成功者甲巳也子午者隂阳气争之辰是其罪也寅申者隂阳否泰之辰是其过也至此四辰天道悯其罪过故以甲巳配合而助以赦之辰戌者阳土也以甲配之春起甲戌秋起甲辰丑未者隂土也以巳配之夏起己丑冬起己未皆四时长生前一辰顺数至当王之阳辰是也按天赦为赦过之辰则非以子午寅申为罪过也葢子午寅申者乃四时当王之阳辰甲戊于十干中为最尊所谓甲为诸神之首戊以助甲成功也故以配其日皆取干不克支有上能生下之意如戊寅木非土不生也甲午木生火也戊申土生金也甲子虽非相生若戊子则以土克水故以甲配之且甲木生于亥水亦生木也故曰天赦
　　母仓
　　天寳厯曰母仓者五行当王所生者为母仓如遇土王后则以己午为之其日宜养育羣畜栽植种莳○厯例曰春亥子夏寅卯秋辰戌丑未冬申酉土王后己午○曹震圭曰生我者为母积藏者为仓故以名之各以生当时五行之辰为之
　　按春属木水生之故以亥子为母仓也余仿此不用干而用支者支为地有母道焉万物生于土有藏道焉
　　月恩
　　五行论曰月恩者阳建所生之干也子母相从谓之月恩其日宜营造婚姻移徙祭祀上官纳财○厯例曰月恩者正月丙二月丁三月庚四月己五月戊六月辛七月壬八月癸九月庚十月乙十一月甲十二月辛○曹震圭曰月恩者子母相从是月建反生于彼葢母生我我生子之义
　　按正月寅阳木生丙阳火二月卯隂木生丁隂火则各从其类也余仿此
　　生气
　　五行论曰生气者极福之神也其日宜修筑城垒开道沟渠起土修营养育羣畜种莳如出军战阵则宜背之○厯例曰生气者常居月建后二辰○曹震圭曰生气者万物所生之辰也生育万物者土也土之所居者四季也四季者乃四时五行所衰之辰也自衰然后可生彼故以四时前季辰为生物之位假令冬水生春木水衰于丑生木于前木之长生在亥也木衰于辰生火于前火之长生在寅也火衰于未生金于前金生于巳也金衰于戌生水于前水生于申也皆各居其后二辰此其义也
　　按月建乃当王之气不可以衰言也且生气亦不耑在四维之位亦不可耑以五行之长生言也大抵月建者当正王之位而前二辰巳有生气是未旺而将旺者也如正月为三阳之月而子则一阳己生是为生气也可与王日官日参看益明
　　天喜
　　总要厯曰天喜者庆喜之神也其日宜封建宴乐策试贤良纳采问名拜官庆赐○厯例曰春午夏丑秋辰冬未○曹震圭曰天喜者四时天道喜爱之辰也万物之喜爱者无比于子母谓春木生火为子以火王于午为天喜也夏火生土土无正位遂以火为生金实四时代谢之理洞源经云火不克金何王是也故以金为子金之所居者丑以丑为天喜也秋金生水为子水之所居者辰以辰为天喜也冬水生木为子木之所居者未以未为天喜也火不喜其所居而喜其王者春气发泄万物始生未成体实而无所居故取王为喜也别隂阳家亦以所居为天喜
　　按通书所载春皆以戌为天喜葢春木生火火墓于戌也余曹氏之说得之
　　天仓
　　总要厯曰天仓者天库之神也其日可以修仓库受赏赐纳财牧养○厯例曰天仓者正月起寅逆行十二辰○曹震圭曰仓者藏也月建私藏之神也葢建寅之月天地交泰隂阳各半而气同故共藏于本建至二月隂阳气离则建事于前私藏于后故厯丑逆行至七月隂阳否其气又同隂阳各半亦同藏于申也天马
　　神枢经曰天马者天之驿骑也其日宜拜公卿择贤良宣布政事逺行出征○李鼎祚曰天马者正月起午顺行六阳辰○曹震圭曰天马者是干体六阳用事之神也建戌之月剥卦直事惟余上九一阳爻辞云硕果不食是阳不可以尽剥故建戌之月复得本位为干之世爻易云干为天为马因以名之
　　按乾卦纳子寅辰午申戌从初九顺配之天马则四十月在子意者四月乾卦十月建亥又在干宫故以配干之初九欤与曹氏之说相发又按午为马故正月起午马健行故顺歴六阳辰又天马与白虎同见后
　　驿马
　　神枢经曰驿马者驿骑也其日宜封赠官爵诏命公卿逺行赴任移徙迁居○李鼎祚曰驿马者正月起申逆行四孟○曹震圭曰驿马者五行将病得见妻子似人値困途逢妻子者也假令寅午戌火也病于申中有庚为妻戊为子故以申为马申子辰水也病于寅中有丙为妻甲为子亥卯未木也病于巳中有戊为妻丙为子巳酉丑金也病于亥中有甲为妻壬为子也洞源经云既病见子驿马到来
　　天医
　　总要厯曰天医者天之巫医其日宜请药避病寻巫祷祀○厯例曰天医者正月起戌顺行十二辰○曹震圭曰天医者三合后辰能使万物死而复生损而复益如正月建寅三合为寅午戌而戌为寅之后辰是也余仿此
　　六合
　　神枢经曰六合者日月合宿之辰也其日宜会宾客结亲姻立契券合交易○李鼎祚曰正月在亥逆行十二辰
　　按六合者月建与月将相合也义见第一卷
　　三合
　　曾门经曰三合者异位而同气也寅午戌火之三合巳酉丑金之三合申子辰水之三合亥卯未木之三合其日宜结会亲姻和合交易修营起土立木上梁○厯例曰正月在午戌二月在未亥三月在子申四月在丑酉五月在寅戌六月在卯亥七月在子辰八月在丑巳九月在寅午十月在卯未十一月在辰申十二月在丑巳
　　按三合者各与其月建会成三合局也义见第一卷福德
　　总要厯曰福德者月中福德之神也其日宜祀神祗求福愿修宫室献封章○厯例曰福德常居月建前二辰○曹震圭曰建前二辰者是月所生之子以其当相气在前为引与我能为福为德之神也故易卦以子孙爻为福德其义一也大抵子能制乎鬼使不害巳故为福德假令正月寅以火生辰土为子其土能制水鬼也二月卯木生巳火为子火能制金鬼也三月辰之衰木能生午火为子去制金鬼也余仿此按十二地支各有所藏若以前二辰为月建所生者亦无不合则生气之在月建前二辰亦当取此义五冨
　　总要厯曰五冨者冨盛之神也其日宜兴举运动估市经求○厯例曰正月起亥顺行四孟○曹震圭曰五冨者月中余盛之神也葢寅午戌月火王喜亥中甲木而生申子辰月水王爱巳中庚金而生亥卯未月木王求寅木相助巳酉丑月金王求申中庚金相益故曰余盛此其义也
　　吉期
　　总要厯曰吉期者吉庆之神也所直之日宜出军行师攻城寨兴吊伐会亲姻○厯例曰常居月建前一辰也○曹震圭曰吉期者是月建腹心同契之侍臣也葢常居建前一辰可与要约吉事故因名之
　　要安
　　枢要厯曰要安者月中吉神也所直之日宜安抚边境修葺城隍○厯例曰要安者正月寅二月申三月卯四月酉五月辰六月戌七月巳八月亥九月午十月子十一月未十二月丑也○曹震圭曰要安者要而用之可得安也葢阳建之月厯寅卯辰巳午未隂建之月厯申酉戌亥子丑也如是则阳辰之月用阳气通泰之辰隂辰之月用隂气柔和之辰类易卦之六爻刚柔相应之象
　　玉宇
　　枢要厯曰玉宇者月中贵神也所直之日宜修宫阙缮亭台结婚姻会宾客○厯例曰正月卯二月酉三月辰四月戌五月巳六月亥七月午八月子九月未十月丑十一月申十二月寅○曹震圭曰玉宇者月建所安之室也卯酉者日月之门分界之位东南方阳位也为外为前故阳建居之西北方隂位也为内为后故隂月居之似人之居处男居于前女居于后也金堂
　　枢要厯曰金堂者月中善神也所直之日宜营建宫室兴造修筑○厯例曰正月辰二月戌三月巳四月亥五月午六月子七月未八月丑九月申十月寅十一月酉十二月卯○曹震圭曰金堂者建神安乐之堂也常在玉宇之前似王公建修宅第之次序也敬安
　　枢要厯曰敬安者恭顺之神也所直之日宜睦亲族叙尊卑纳礼仪行庆赐○厯例曰敬安者正月未二月丑三月申四月寅五月酉六月卯七月戌八月辰九月亥十月巳十一月子十二月午○曹震圭曰敬安者是隂阳相会之义也阳会隂而必敬隂会阳而必恭若恭而敬必得安也葢未申酉戌亥隂气用事之辰故阳辰之月会之丑寅卯辰巳阳气用事故隂辰之月会之子午隂阳争故自会也其义如此
　　普防
　　枢要厯曰普防者福廕之神也所直之日宜祭祀祷祠寻医避病○厯例曰普防者正月申二月寅三月酉四月卯五月戌六月辰七月亥八月巳九月子十月午十一月丑十二月未○曹震圭曰普防者乃月中普防万物无偏私之神也常与要安相对葢申酉戌亥子丑乃隂权否窒之位与阳建之月相配寅卯辰巳午未乃阳气通泰之位与隂建之月相配是月内隂阳暗有相护之神也
　　福生
　　枢要厯曰福生者月中福神也所直之日宜祈福求恩祀神致祭○厯例曰福生者正月酉二月卯三月戌四月辰五月亥六月巳七月子八月午九月丑十月未十一月寅十二月申○曹震圭曰福生者月内祈求福愿之神也故与玉宇相对谓玉宇为月建之所安向之则所以邀福月建顾其所向亦所以造福也圣心
　　枢要厯曰圣心者月中福神也其日宜上表章行恩泽营百事○厯例曰圣心者正月亥二月巳三月子四月午五月丑六月未七月寅八月申九月卯十月酉十一月辰十二月戌○曹震圭曰劳而不敢安者圣人之心也葢阳辰之月顺理阳卦之位隂辰之月顺治隂卦之位圣人居中治理八方隂阳各当使君子小人无交错也初寅之月起于干宫亥者是顺天之道也
　　按正三五七九十一为阳建之月故从亥至辰配干坎艮震四阳卦二四六八十十二为隂建之月故从巳至戌配巽离坤兑四隂卦
　　益后
　　枢要厯曰益后者月中福神也所直之日宜造宅舍筑垣墙行嫁娶安产室○厯例曰正月子二月午三月丑四月未五月寅六月申七月卯八月酉九月辰十月戌十一月巳十二月亥○曹震圭曰益后者于子嗣有补益之神也子丑寅卯辰巳为阳气之位以阳建之月配之午未申酉戌亥为隂气之位则以隂建之月配之隂阳会和既生男女当夫训其男妇教其女使男从夫道女从妇德各从其道当有益于将来故云益后
　　续世
　　枢要厯曰续世者月中善神也所直之日宜结婚姻睦亲族祀神祗求嗣续○厯例曰续世者正月丑二月未三月寅四月申五月卯六月酉七月辰八月戌九月巳十月亥十一月午十二月子是也
　　按续世者月中继续之神也常在益后后一辰葢亦与玉宇金堂之相连者同意○又按自要安至续世凡九神其起例皆以六隂月与六阳月对冲如正月寅则二月申正月卯则二月酉是也余仿此
　　天后
　　总要厯曰天后者月中福神也所直之日宜求医疗病祈福礼神○厯例曰天后正月起申逆行四孟○曹震圭曰天后者驿马也是五行受病复见妻子反有救助而有食有养也似困而得马饥而得食也假命寅午戌火以申为妻为马及有生戊为食也故曰天后后者主生育万物为万物之母故因名之
　　天巫
　　总要厯曰天巫者月中善神也所直之日宜合药请医祀鬼神求福愿○厯例曰常居月建前二辰○曹震圭曰天巫者月中善神能克除鬼杀也义与福德同天愿
　　总要厯曰天愿者月中善神也所直之日宜嫁娶纳财敦睦亲族○厯例曰天愿者正月甲午二月甲戌三月乙酉四月丙子五月丁丑六月戊午七月甲寅八月丙辰九月辛卯十月戊辰十一月甲子十二月癸未○曹震圭曰天愿者乃月建枝德合神也阳前隂后五辰各以阳干配之四季月以隂干配之若遇四孟及丑未子午者无合葢谓亥巳为隂阳终极之辰寅申为隂阳否泰之辰丑未为隂阳絶蔑之辰子午为阳消隂长之辰故不可为合也十干巳为六贼庚为白虎壬为元武故不可用也若逢忌用之辰以前后近者用之假令正月未为枝德今忌用取近未者午以王干甲配之得甲午也二月甲戌三月乙酉四月丙子五月忌亥退合丑就以丁配故得丁丑六月忌寅就午六合以戊配得戊午七月否建之辰忌丑就寅寅中有甲从其泰也八月忌庚用丙【谓金生于己巳中有丙火也】配得丙辰九月辛卯十月忌壬以戊之阳土能聚水溃易有比卦之义故得戊辰十一月以其自建者谓前后皆无所配然建子之月未可假力于人其忌壬用甲者是待其子有所助也十二月忌申以就近申之未故得癸未其义如此
　　四相
　　总要厯曰四相者四时王相之辰也其日宜修营起工养育生财栽植种莳移徙逺行○厯例曰春丙丁夏戊巳秋壬癸冬甲乙○曹震圭曰四相者养育之道母生子也春木王生丙丁夏火王生戊巳秋金王生壬癸冬水王生甲乙惟庚辛者金也能杀万物故不用
　　四时天德
　　总要厯曰四时天德者四序中德神也其日宜庆赐宴乐拜官赏贺○厯例曰春午夏辰秋子冬寅○曹震圭曰子寅辰午乃东方生育之阳辰故用事吉也申戌者西方之杀气故不可用也各以四时所生之阳辰而为之是我生者为德也亦名时德
　　按时德与四相同义春木生午火夏火生辰土秋金生子水冬水生寅木也四相取天干时德取地支阳德
　　总要厯曰阳德者月中德神也所直之日宜交易开市结亲姻○厯例曰正月起戌顺行六阳辰○曹震圭曰阳德者干阳之道也阳道不可以尽剥故正月起戌应干之上九戌者干之世爻又五月一隂生即配于午顺厯干之六爻六阳月居于寅午戌火炎上为尊为夫也六隂月临于申子辰水润下为卑为妇也故所直之日长幼有序夫妇有别是嘉会合礼之辰故宜如此
　　隂德
　　总要厯曰隂德者月内隂德之神也所直之日宜施隂隲行惠爱雪寃枉举正直○厯例曰正月起酉逆行六隂辰○曹震圭曰隂德者是月中坤隂之道也正月起于酉应坤之上六酉者坤之世爻故从酉逆厯坤之六爻坤者厚德载物也含光大万物资生故宜如此
　　解神
　　总要厯曰解神者月中善神也所直之日宜上词章雪寃枉○厯例曰正二月申三四月戌五六月子七八月寅九十月辰十一月十二月午也○曹震圭曰解神者月中对奏直谏之臣也常居与月建相对之阳辰与太嵗中奏书一义葢忠直之臣不处私隂之位也
　　六仪
　　神枢经曰六仪者月中吉神也所直之日宜牧养生财栽植树木结亲纳礼视事临官○厯例曰正月起辰逆行十二辰○曹震圭曰六仪者月中内正礼仪使隂建无敢私邪之神也月厌主事暗昧不正之神故六仪与敌冲以威厉之使不敢妄失仪容也因以名之常与隂建对冲者是也
　　时阳
　　总要厯曰时阳者月中阳神也所直之日宜叙婚姻行宴乐○厯例曰常居月建后二辰○曹震圭曰时阳者月内掌阳气之神父夫之象故阳之主事威仪正直有礼义仪容故其日宜叙婚姻行宴乐其起例见下节
　　时隂
　　总要厯曰时隂者月中隂神也所直之日宜运谋算画计策睦子孙会亲友○厯例曰常居月建前四辰○曹震圭曰时隂者月内隂气之神母妇之象故隂神主事机密不测故其日宜运谋算画计策会亲友睦子孙起例常以月建加功曹子上所得之辰为时阳午上所得之辰为时隂谓子者一阳初生也故时阳取焉午者一隂初生也故时隂取焉寅者艮方成终成始之位三阳交泰之所故以加之太乙家常以计神加和德其义一也
　　兵吉　兵福　兵寳
　　总要厯曰兵吉兵福兵寳者皆月内用兵之吉辰也其日宜出师命将攻伐略地○厯例曰兵吉者正月子丑寅卯二月亥子丑寅三月戌亥子丑四月酉戌亥子五月申酉戌亥六月未申酉戌七月午未申酉八月巳午未申九月辰巳午未十月卯辰巳午十一月寅卯辰巳十二月丑寅卯辰○兵福者与月建同行○兵寳者月建前一辰也○曹震圭曰兵吉逐月渐退一辰者是兵家无有妄进无有躁动之意故云兵者不祥之器不得已而用之也又易卦师之六四曰师左次无咎言左次则为退舍也故见可而进知难而退师之常也又太白隂经曰未见而战虽众必溃见利而战虽寡必胜是兵家不可以妄举轻进此隂阳之戒也○兵福兵寳者乃当时王相之辰也太白阳经曰五帝所在不可出军向之必败春东方夏南方秋西方冬北方又云春不东行是谓伐生百事不成夏不南行是谓伐强兵卒多殃秋不西行是谓伐熟兵将不复冬不北行是谓伐藏士卒多伤故月建所在为王相之方我用而我利也
　　王日　官日　相日　民日　守日
　　坛经曰王官相民守日者皆月内视事之吉辰也所直之日宜命将登坛袭爵受封上官赴任临政亲民○厯例曰王日者春寅夏巳秋申冬亥【今易为官日】官日者春卯夏午秋酉冬子【今易为王日】相日者春巳夏申秋亥冬寅民日者春午夏酉秋子冬卯守日者春酉夏子秋卯冬午○曹震圭曰王日者四时正王之辰四正之位帝王之象故得其政治也官日者四时临官之辰诸侯之象相日者四时官日所生也相气之辰宰相之象民日者四时死絶之辰庶民之象守日者四时胎絶之辰无气能自固守以待将来各取其义以为名也
　　天寳　天对　天玉　天岳　天符　执储
　　枢要厯曰天寳天对天玉天岳【今疑天岳非吉神】天符执储皆月内明星也所直之日各宜修宫室缮城郭纳亲礼进人口○厯例曰天寳者正月起辰天岳者正月起申天符者正月起戌皆顺行六阳辰天对者正月起已天玉者正月起未执储者正月起丑皆顺行六隂辰○曹震圭曰此天黄道也葢天者万物之主黄者中央之色道者乃天皇居九重之内出入所履之道也故名曰天黄道其神逐年月日各有所主易传云干为天为君为父是天皇之正位也主御羣灵司万物生死故曰司命亦能掌握万物故又名曰天符今皆作天府此乾卦之主也初行其道起于戌是干之世爻纳甲也其对冲巽宫为明堂是天皇治事之宫也圣人南面而听天下故以巽为明堂又名曰执储是天皇所操执以除暴虐也故曰齐乎巽初行其道起于丑是巽之初爻纳甲也其明堂之左有青龙宰相之象是震宫也震为雷为龙故曰青龙又名曰雷公初行其道起于子是震之初爻纳甲也其明堂之前有朱雀是离宫也又曰飞流故离为火朱雀飞流之象初行其道起于卯是离卦初爻纳甲也其明堂之右有白虎将军之象又曰天棒是天皇之先驱也又曰天马是天皇之所乘也初行其道起于午是震卦外体之纳甲也谓震为大臣之象向外则为将军也其天皇之右有玉堂是天皇寝安之宫天后之位是坤宫也又曰天玉是天皇宠爱之所初行其道起于未是坤之初爻纳甲也天皇之左有金柜是寳藏之府库艮之位也又曰天寳初行其道起于辰是艮卦初爻纳甲也天皇右旁有天德兑也是天皇施仁布德喜乐之宫又曰天对是天皇纳谏听政论道经邦之所初行其道起于巳是兑之初爻纳甲也天皇左旁有天刑坎也劳卦也是掌刑罚之所又曰蚩尤蚩尤者虐民之神初行其道起于寅坎之初爻纳甲也白虎天棒之后有天牢又曰天狱是囚禁之所也配之朱雀明堂之间葢使刑禁明而无私也初行其道起于申是坎之外体纳甲也故云劳乎坎也天皇天牢之间有元武又曰隂私是邪妄之臣故论正道必有谗言举正直则邪妄亦进易卦爻辞半君子半小人则天下之道然也初行其道起于酉是离卦外体纳甲也故离为朱雀飞流皆小人之軰也中宫之位有勾陈是天皇嫔妃之位天帝之所居也初行其道起于亥是干宫之隂辰兑宫之外体纳甲也葢兑者说也是天皇喜悦之宫也故用配焉又曰天岳疑是天狱岳者山之高地祗也在天必无此雷公本吉神也非凶神也今故以天岳为天狱凶神以雷公可为吉神又曰易卦纳甲各有逆顺今六隂之神亦顺者谓奉上之礼不可以逆其情是天道顺动而无逆也
　　按曹氏之说合黄黑二道而论之也其次序起例并见第五卷
　　青龙　明堂　金柜　天德　玉堂　司命
　　神枢经曰青龙明堂金柜天德玉堂司命皆月内天黄道之神也所直之日皆宜兴众务不避太嵗将军月刑一切凶恶自然避之○李鼎祚曰青龙正月起子金柜正月起辰司命正月起戌皆顺行六阳辰也明堂正月起丑天德正月起巳玉堂正月起未皆顺行六隂辰也○曹震圭曰明堂即执储金柜即天寳天德即天对玉堂即天玉司命即天府其名虽异其理一也义见前篇
　　枝德
　　经曰枝德者地支带德也所直之日宜修造筑垣○厯例曰枝德者正月在未顺行十二辰义见第二卷嵗枝德节
　　寳日　义日　制日
　　经曰宝日者干生枝也义日者枝生干也制日者干克枝也其日利行军○厯例曰宝日者丁未丁丑丙戌甲午庚子壬寅癸卯乙巳戊申己酉辛亥丙辰义日者甲子丙寅丁卯己巳辛未壬申癸酉乙亥庚辰辛丑庚戌戊午制日者乙丑甲戌壬午戊子庚寅辛卯癸巳乙未丙申丁酉己亥甲辰是也○曹震圭曰干生枝者得其天时也枝生干者得其地利也干克枝者得其人和我可制彼也故干为天为我枝为地为彼也
　　大明
　　唐李淳风将诸家隂阳书总集一十五日谓之大明其日宜举动百事○厯例曰大明者辛未壬申癸酉己卯壬午甲申壬寅甲辰丙午己酉庚戌丙辰己未庚申辛酉是也○曹震圭曰不用亥子丑巳四枝乙丁戊三干者何也葢子丑北方之位隂阳始立之辰其道暗故不用也亥巳为隂阳极终之位反于不显亦不用也乙为草族其体不眞丁为灰火其光不照戊为王土其体不动故不用也其余十四日各有所论如寅午戌火也甲土也土中之火不显也卯未木也癸为隂微之火居木中有烟无焰也辰戌王土也壬为水也若相加则两无成也寅戌火未盛也丙从水灭微火也寅午戌火庚金也相加则亏损也辛卯丙申亦然
　　七圣日
　　唐贾耽集黄帝元女文王周公孔子天老董仲舒通用之日谓之七圣总三十七日其日宜兴动百事七圣者丙寅丁卯戊辰己巳壬申癸酉甲戌乙亥丙子丁丑庚辰辛巳甲申乙酉戊子己丑庚寅辛卯甲午乙未戊戌己亥壬寅癸卯甲辰乙巳戊申己酉庚戌壬子癸丑甲寅乙卯戊午己未庚申辛酉
　　神在日
　　唐贾耽总集三十五日为之神在其日宜祷祠祭祀实受其福神在日者甲子乙丑丁卯戊辰辛未壬申癸酉甲戌丁丑己卯庚辰壬午甲申乙酉丙戌丁亥己丑辛卯甲午乙未丙申丁酉乙巳丙午丁未戊申己酉庚戌乙卯丙辰丁巳戊午己未辛酉癸亥○曹震圭曰子者隂阳未显祸福未分故不获福也惟甲子乃隂阳始建之辰羣灵皆在故宜用焉寅者阳气发泄之辰隂气消尽之位鬼神者隂气也消灭则亡故不在焉亥巳者隂阳极终之辰亦不受福也惟乙巳丁巳阳光相助丁亥癸亥隂气暗助此四辰亦可祭也壬癸者隂气水也鬼神之属也四季者墓土也若相加得壬辰壬戌癸丑癸未此四日是鬼神自受克制故不获福也其余庚午戊戌辛丑癸卯甲辰庚申此六日未详其义三厯撮要云旧厯错悮今依官厯改正未审旧厯为非新厯为是也
　　五合日
　　枢要厯曰五合者月内良日也其日宜结婚姻会亲友立券交易○厯例曰五合者寅卯日也○曹震圭曰十干者夫之象十二支者妇之象今自子为始以甲相配至酉而止不及戌亥然戌能进五辰配寅中之甲亥能进前五辰配卯中之乙而成夫妇会合之礼故曰五合若其他则进五无所配也虽有辰配申中之庚巳配酉中之辛而申酉反为五离者易曰一隂一阳之谓道杂则相乖合则暌离也故曰五离忌见本节
　　除神
　　按通书以申酉日为除神与五合对冲之日也宜沐浴祓除灾眚
　　隂阳不将
　　天宝厯曰隂阳不将者以月建为阳谓之阳建正月起寅顺行十二辰月厌为隂谓之隂建正月起戌逆行十二辰分于卯酉会于子午厌前枝干自相配者为阳将厌后枝干自相配者为隂将厌后干配厌前枝为隂阳俱将厌前干配厌后枝者为隂阳不将也阳将伤夫隂将伤妇隂阳俱将夫妇俱伤隂阳不将夫妇荣昌戊巳之干位在中央戊为阳将寄于艮已为隂将寄于坤经云春冬巳不将秋夏戊不将○厯例曰隂阳不将者正月辛亥辛丑辛卯庚子庚寅己亥己丑己卯丁亥丁丑丁卯丙子丙寅二月庚子庚寅庚戌己亥己丑丁亥丁丑丙子丙戌丙寅乙亥乙丑三月己酉己亥己丑丁酉丁亥丁丑丙戌丙子乙酉乙亥乙丑甲戌甲子四月丁酉丁亥丙申丙戌丙子戊戌戊申戊子乙酉乙亥甲申甲戌甲子五月丙申丙戌戊申戊戌癸未乙酉乙亥甲申甲戌癸未癸酉癸亥六月乙未乙酉戊戌戊申戊午甲午甲申甲戌癸未癸酉壬午壬申壬戌七月乙巳乙未乙酉戊午戊申甲午甲申癸未癸酉癸巳壬申壬午八月甲辰甲午甲申戊辰戊午戊申癸巳癸未壬辰壬午壬申辛巳辛未九月戊辰戊午癸卯癸巳癸未壬辰壬午辛卯辛巳辛未庚辰庚午十月癸卯癸巳己卯己巳壬寅壬辰壬午辛卯辛巳庚寅庚辰庚午十一月壬寅壬辰巳丑己卯己巳辛丑辛卯辛巳庚寅庚辰丁丑丁卯丁巳十二月己丑己卯辛丑辛卯庚子庚寅丁丑丁卯丙子丙寅丙辰庚辰
　　按厌前枝干自相配者为阳将是纯阳无隂也厌后枝干自相配者为隂将是纯隂无阳也厌后干配厌前枝者为隂阳俱将是隂非其隂阳非其阳则其道相乖也葢干为阳当居于前枝为隂当从其后是夫唱妇随之理故厌前干配厌后枝为隂阳不将也周堂
　　厯曰大月从夫顺数小月从妇逆数値第堂灶日宜用之如値翁姑日而无翁姑者亦可用○曹震圭曰干为父故配翁也坤为母故配姑也坎为宅第居北向南也艮为灶丙火长生之位也巽为是万物洁齐之所也离为夫南方阳位男正位乎外也震为妇
　　灶之间妇所在也兑为堂在翁姑之间其所安也大月从夫顺数小月从妇逆行是夫尊而妇卑阳顺而隂逆之理也遇翁姑夫妇者凶第堂厨灶者吉或以第为兄弟之弟悮矣
　　鸣吠日
　　一行云鸣吠者五姓安葬之辰也用之者得金鸡鸣玉犬吠上下不呼亡灵安稳子孙冨昌如用破地则于其日择克姓者用○鸣吠日者庚午壬申癸酉壬午甲申乙酉庚寅丙申丁酉壬寅丙午己酉庚申辛酉也○曹震圭曰金鸡者兑也兑宫酉也玉犬者艮也艮为犬也大抵外宅之要在山泽地势是坤艮兑也故以坤兑往来加艮顺布八卦视艮所临之辰为良也如兑加艮则艮临离午也又以离加艮则艮临兑酉也又以坤加艮则艮临坤未申也又以艮自加艮丑寅也丑未二辰乃墓絶无气之位故不可用又十干之中戊为阳土以配中宫明堂之位不可用也甲午甲寅丙寅者乃自死自旺自生之日故不用止余一十四日为鸣吠吉日也又地理新书括地图云去东海有桃都山大桃树盘曲三千里上有一金鸡下有二神人一名郁一名垒各持苇索用捉不祥之鬼及天将旦日照金鸡鸣天下众鸡悉从而鸣金鸡鸣讫下食恶鬼金鸡鸣时百鬼皆走避也
　　鸣吠对日
　　一行经云鸣吠对日者是五姓外宅用之破土斩草也○鸣吠对日者丙寅丁卯丙子辛卯甲午庚子癸卯壬子甲寅乙卯也
　　按鸣吠对者乃与鸣吠对冲之日其己丑日无对冲庚寅与甲申壬寅与丙申又互为对冲故止余九日今取十日者葢甲午日虽不用为鸣吠然其对冲庚子可用为鸣吠对也若甲寅之对庚申丙寅之对壬申则鸣吠日中已用之矣惟甲午疑应作甲子葢甲子本与庚午对冲且既用庚子不宜幷用甲午也恐传者有悮








　　御定星厯考原卷三
<子部,术数类,阴阳五行之属,御定星历考原>
　　钦定四库全书
　　御定星厯考原卷四
　　月事凶神
　　月建
　　天宝厯曰月建者阳建之神也所理之方战鬭攻伐宜背之不可抵向所直之日宜封建视事不宜兴造土功结亲礼○厯例曰正月建寅顺行十二辰○曹震圭曰月建所理之地战鬬攻伐不宜向而宜背者葢使我乘旺气而攻彼休囚也所直之日宜封建视事者建者健也是月内羣神之长万神无不咸服也不可兴造土功者葢彼当旺势不可犯也其不可结亲礼者是阳建独旺隂建气消之辰亲礼之道宜隂阳相和若偏则不宜也
　　月破
　　月破者月建所冲之日也与歳破义同
　　天罡　河魁
　　桑道茂曰天罡河魁者月内凶神也所直之日百事宜避○厯例曰阳建之月前三辰为天罡后三辰为河魁隂建之月反是○曹震圭曰魁罡者乃月建四杀之辰平收之日也○洞源经云对七为冲隔三为破选择家所谓辰破丑而丑冲未亥破寅而寅冲申午破卯而卯冲酉酉破子而子冲午申破已而已冲亥戌破未而未冲丑是也
　　月杀
　　广圣厯曰月杀者月内之杀神也其日忌停賔客兴穿掘营种植纳羣畜○厯例曰月杀者正月起丑逆行四季
　　按月杀与歳杀同义见第二卷
　　月刑
　　广圣厯曰月建所刑之辰其日忌出军攻战养育生财结婚姻营造屋舍○厯例曰月刑者正月巳二月子三月辰四月申五月午六月丑七月寅八月酉九月未十月亥十一月卯十二月戌○选择家书曰寅刑己巳刑申申刑寅为无恩之刑未刑丑丑刑戌戌刑未为恃势之刑子刑卯卯刑子为无礼之刑辰午酉亥为自刑○曹震圭曰月刑者月建之三刑也是前后三辰相尅制也因名曰三刑假如无恩刑者谓已火也赖寅木而生反以长生之庚金制寅木也申金也赖已火而生反以长生之壬水制已火也寅木也赖申中长生之水土而生反以所生火尅申金也以子反害其母为无恩故曰刑也或曰寅以生火刑己中生金巳以寄土刑申中生水申以生水刑寅中生火也恃势刑者丑以墓金尅未中墓木未以隂墓之水尅戌中墓火戌以墓火尅丑中墓金又云丑恃癸水刑戌之墓火戌恃辛金刑未之墓木未恃丁火刑丑之墓金也无礼刑者谓卯中之乙赖子为贵子中之癸赖卯为贵然卯以长生之巳土刑子中之癸水子以长生之辛金刑卯中之乙木伤其贵徳失其尊卑故曰无礼也自刑者辰之墓土自制其墓水午中生乙自制其己土酉中生丁自制其辛金亥中生木自制其已土故曰自刑也
　　按月刑与岁刑同而理解各异两存其説以备互考又褚华谷曰子卯一刑也寅巳申二刑也丑戌未三刑也自卯顺至子子逆至卯极十数而为无礼之刑寅逆至己己逆至申极十数而为无恩之刑丑顺至戌戌顺至未极十数而为恃势之刑故皇数中天以十为杀数积数至十则悉空其数天道恶盈满则覆也此三刑之法所由起也此亦可备一说
　　月害
　　神枢经曰月害者阳建所害之辰也所直之日忌攻城野战牧养羣畜结防亲姻请医巫纳奴婢○厯例曰正月起已逆行十二辰○曹震圭曰月害者月中六害也假令卯辰相害者卯以乙旺之木害辰墓之土辰以墓土却害卯中癸水也寅巳相害者谓寅以旺甲害己中戊土而已以生庚害寅中旺甲也丑午相害者丑以癸水害午中丁火午以己土害丑中癸水也子未相害者子以所生之辛金害未中墓木未以旺土害子中旺水也申亥相害者亥以生木害申中生土申以旺金害亥中生木又以生土害亥中旺水也酉戌相害者戌以墓火害酉之旺金酉以所生丁火害戌中辛金也
　　按六害者不和也凡事莫不喜合而忌冲正月建寅与亥合而已冲之故寅与己害二月建卯与戌合而辰冲之故卯与辰害葢月建者众神之首冲其所合是以害也
　　独火
　　按独火与月害同亦名游祸又名六害
　　月虚
　　枢要厯曰月虚者月内虚神也其日忌开仓库出财物运动征行成亲礼○厯例曰月虚者正月起丑逆行四季○曹震圭曰月虚者月建三合五行成形之位物初成形其体未实故名曰虚与月杀同位
　　大耗
　　枢要厯曰大耗者月中虚耗之神也其日忌营库藏出财物逺经求取债负○厯例曰大耗者正月起申顺行十二辰○曹震圭曰大耗者月建击冲破散之辰也与月破同位并见第二卷
　　小耗
　　枢要厯曰亦月内之耗神也其日忌经营种莳纳财交易开市○厯例曰小耗者常居月建前五辰○曹震圭曰小耗者小损也乃月建气絶之辰大耗之从神也并见第二卷
　　大时
　　神枢经曰大时者将军之象也所直之日忌出军攻战筑室防亲○李鼎祚曰大时者正月起卯逆行四仲○淮南子曰大时者咸池也○曹震圭曰大时者乃月建三合五行沐浴之辰也葢五行至此则败絶是最凶之辰也故曰大凶之时
　　小时
　　神枢经曰小时者郎将之象也其日忌结亲姻开仓库○淮南子曰小时者月建也○曹震圭曰小时者是当时之旺辰也忌结亲姻者因阳气独持旺气也忌开仓库者是旺气发而不收也
　　四废
　　广圣厯曰四废者四时衰谢之辰也其日忌出军征伐造舍迎亲封建拜官纳财开市○厯例曰春庚申辛酉夏壬子癸亥秋甲寅乙卯冬丙午丁巳○蓬瀛经曰四废者是五行无气福徳不临之辰百事忌用○通书云春以庚辛为废夏以壬癸为废秋以甲乙为废冬以丙丁为废春庚辛者而申酉亦属金夏壬癸者而子亥亦属水秋甲乙者而寅卯亦属木冬丙丁者而己午亦属火谓之支干连见○曹震圭曰四废者干支俱絶也假令庚申辛酉絶于春寅卯辰也他仿此
　　四穷
　　总要厯曰四穷者谓亥为隂絶之辰以四时旺干临之故曰四穷所直之日不可逺行征伐出纳财物○厯例曰春乙亥夏丁亥秋辛亥冬癸亥○曹震圭曰亥者地支末辰极隂之位以四时隂干配之故曰四穷四耗
　　总圣厯曰四耗者谓四时休干临分至之辰也其日忌防亲姻出师开仓库施债负○厯例曰春壬子夏乙卯秋戊午冬辛酉○曹震圭曰物之将分者必散也至者尽也是隂阳数尽而将分也又得休干临之故曰耗
　　按四耗日固是休干亦休支也春壬子干枝皆水夏乙卯干枝皆木冬辛酉干枝皆金秋戊午干土而枝火洞源经云火不尅金何旺土生金火亦生金也葢春木旺则水耗夏火旺则木耗秋金旺则火土耗冬水旺则金耗故曰四耗
　　四击
　　四击者春戌夏丑秋辰冬未
　　按四击者四时所冲之墓辰也如正二三月建寅卯辰辰与戌冲故戌为四击也余仿此
　　五虚
　　枢要厯曰五虚者四时絶辰也其日忌开仓库营种莳出财宝放债负○厯例曰五虚者春己酉丑夏申子辰秋亥卯未冬寅午戌也○曹震圭曰五虚者四时逢絶之辰也物絶则损朽其中虚而无实也故曰虚如春木旺已酉丑金絶也夏火旺申子辰水絶也秋金旺亥卯未木絶也冬水旺寅午戌火絶也
　　按五虚者三合五行絶胎养之位与岁神三杀起例同
　　五墓
　　广圣厯曰五墓者四旺之墓辰也其日忌营造起土嫁娶出军○厯例曰五墓者正二月乙未四五月丙戌七八月辛丑十月十一月壬辰四季月戊辰也○曹震圭曰五墓者五行旺干自临墓辰也十干者身之象若营造起土似临于无气之位也又以干为夫之象若嫁娶则夫自临死气之位也又以干为我若出军征伐是自临死墓之地也故忌之假如正二月木旺木墓于未加以乙未是自临墓辰也余仿此九坎
　　广圣厯曰九坎者月中杀神也其日忌乘船渡水修隄防筑垣墙苫葢屋舍○厯例曰九坎者正月在辰逆行四季五月在卯逆行四仲九月在寅逆行四孟○曹震圭曰坎者陷也险也不平也其忌如此义与次节九焦同
　　九焦
　　广圣厯曰九焦者月中杀神也其日忌炉冶铸造种植修筑园圃○厯例曰正月在辰逆行四季五月在卯逆行四仲九月在寅逆行四孟○曹震圭曰九坎九焦者是月中之杀神逆天地之道者也假令正二三四为歳首东方之位当用孟辰以生万物今则以季辰收杀万物是其逆也五六七八为歳中今虽用仲辰成熟万物然歳首不与其生焉有成熟哉九十十一十二月为歳之终万物收藏之时今方欲以孟辰生育万物岂能有生育哉是逆天地之道万物无能成就也
　　九空
　　广圣厯曰九空者月内杀神也其日忌修造仓库出入货财○厯例曰九空者正月在辰逆行四季○曹震圭曰九空者墓库破散之神也库破则空冲则散假令寅午戌月火库在戌辰能冲散也亥卯未月木墓在未丑能冲散也申子辰月水墓在辰戌能冲散也己酉丑月金墓在丑未能冲散也今厯家所与九坎九焦同行者非葢所传有误纪歳厯亦止是逆行四季
　　大杀
　　神枢经曰大杀者月中廉察也所直之日忌出军征讨嫁娶纳财竖柱上梁移徙置室○李鼎祚曰大杀者正月在戌二月在巳三月在午四月在未五月在寅六月在卯七月在辰八月在亥九月在子十月在丑十一月在申十二月在酉○曹震圭曰东方之位生育万物南方之地成熟万物西方之位杀伐万物北方之位收藏万物大杀者月中廉察也子丑寅月厯西方申酉戌者葢谓阳气将出万物将生故巡察西方无以妄杀也卯辰巳月厯南方巳午未者谓万物生长之时故巡察南方使有成熟也午未申月厯东方寅卯辰者谓万物成熟宜在养育也酉戌亥月厯北方亥子丑者谓万物收成使有敛藏也
　　劫杀
　　神枢经曰劫杀者劫害之辰也其日忌临官视事纳礼成亲战伐行军出入兴贩○李鼎祚曰正月起亥逆行四孟○曹震圭曰劫杀者三合五行之絶神也按劫杀起于絶并见第二卷
　　死气
　　神枢经曰死气者无气之辰也其日忌战鬭征伐疗病求医安置产室经营栽植○李鼎祚曰死气者常居月建前四辰○曹震圭曰死气者以月建为临官前临死位也假令二月建卯为临官帝旺在辰衰在巳病在午死在未也或云生气之冲辰也谓此爱其生彼爱其死我旺而彼死也故常与生气对冲
　　死神
　　神枢经曰死神者月中凶神也其日忌请医服药出师征讨种植树木进人纳畜○李鼎祚曰常居月建前三辰○曹震圭曰死神者以月建为旺辰前逢死位也大抵死气之前必有死神其义同前
　　游祸
　　神枢经曰游祸者月中恶神也其日忌服药请医祀神致祭○李鼎祚曰游祸者正月起已逆行四孟○曹震圭曰游祸者三合五行临官之神是对冲劫杀之位也
　　按游祸者以其流行于四隅故曰游以其过旺故曰祸
　　天狱
　　神枢经曰天狱者月中禁神也其日忌献封章兴词讼赴任征讨○李鼎祚曰天狱者正月在子顺行四仲○曹震圭曰天狱者是三合五行胎位之辰也当正月起子逆行非顺行也恐之者有误
　　天火
　　玉帐经曰天火者月中凶神也其日忌苫葢筑垒垣墙振旅兴师防亲娶妇○厯例曰天火者正月在子顺行四仲○曹震圭曰天火非天之火是五行旺辰中藏阳火也假令寅午戌月在子葢子中藏阳气之火其势最弱待寅午戌月火势兴旺以显其光故子中有霹火也是水中之火见之于天也亥卯未月在卯葢卯中有伏焰之火也火气既生于寅至卯而木旺反蔽其焰而成炭又待亥卯未月木再生之故卯内有炉中火也申子辰月在午葢午中有正旺之火其势最大物莫敢侵其光反闇待申子辰月水势将兴反制其光上下俱明故午中有天上火也己酉丑月在酉谓酉中有长生丁火如硫黄煤炭之类故待己酉丑月金石之气而再发旺也故酉中有山下之火也且子中之阳火卯中之木火午中之旺火酉中长生丁火莫非天道自然故以名之
　　地火
　　神枢经曰地火者月中凶神也其日忌修筑园圃栽植种莳○厯例曰地火者正月起戌逆行十二辰○曹震圭曰地火者隂夺阳也是隂建之权势也○天文志曰隂行阳之政物伤而必尅终以自害也竝见月厌节
　　天狗
　　枢要厯曰天狗者月中凶神也其日忌祷祀鬼神祈求福愿○厯例曰天狗者常居月建前二辰○曹震圭曰天狗者月中御卫之犬也去除私邪之神无使敢侵故居建前二辰是御于门首也自子建之月起于寅寅者艮之阳辰也易曰艮为犬是也祈福愿祠鬼神皆为正道故竝忌之
　　土符　土府　地囊
　　总要厯曰土符土府地囊皆土神也其日忌破土穿井开渠筑墙○厯例曰土符者正月丑二月己三月酉四月寅五月午六月戌七月卯八月未九月亥十月辰十一月申十二月子○土府者与月建同行○地囊者正月庚子庚午二月癸未癸丑三月甲子甲寅四月己卯己丑五月戊辰戊午六月癸未癸巳七月丙寅丙申八月丁卯丁巳九月戊辰戊子十月庚戌庚子十一月辛未辛酉十二月乙未乙酉○曹震圭曰土符者乃土地握符信之神使掌五土也假令春木旺土受其尅故托子金以制之是春三月厯己酉丑也夏火旺土休赖火为母以养之故夏三月厯寅午戌也秋金旺土相不畏木制故秋三月厯亥卯未也冬水旺土亦刚坚赖水以柔和之故冬三月歴申子辰也○土府者是土地之府庭也土为万物之主月建为月内万神之主各随四时而运葢月建之体本土也以其居故曰府○地囊者乃土地之库藏也其义未详
　　兵禁
　　总要厯曰兵禁者用兵凶辰也其日忌出师振旅阅武敎战○厯例曰兵禁者正月起寅逆行六阳辰○曹震圭曰兵家所利者隂道也所忌者阳道也故兵禁正月起寅逆行六阳辰也○又月令曰孟春之月不可称兵称兵必天殃兵戎不起不可从我始故正月以寅为禁辰也二月子相行四杀也三月戌耗破之辰也四月申四杀三刑也五月午自刑也六月辰天罡四杀也七月寅破耗三刑也八月子四杀死神也九月戌河魁也十月申六害也十一月午破耗也十二月辰四杀天罡也其忌可知
　　大败
　　总要厯曰大败者兵败忌辰也其日忌临阵侵敌攻城野战○厯例曰正月起卯逆行四仲○曹震圭曰大败者三合五行沐浴休败之辰也其气败絶无以胜彼其忌可知
　　伐日
　　遁甲经曰伐日者支尅干辰也其日忌攻讨征伐出军掠地○王璋曰伐日者庚午辛巳丙子戊寅己卯癸未癸丑甲申乙酉丁亥壬辰壬戌也○曹震圭曰伐者彼伐于我也六壬经云干为尊为我支为卑为彼是卑伐于尊彼尅于我其义逆也故忌之
　　专日
　　经曰专日者谓支干五行相同也其日忌出军○厯例曰专日者甲寅乙卯丁巳丙午庚申辛酉癸亥壬子戊辰戊戌己丑己未共十二日也○曹震圭曰六壬经云干为我枝为彼今干枝同类是彼我同徳两势相敌不分胜负故忌出军
　　按专日亦名和日
　　月厌
　　天宝厯曰月厌者隂建之辰也所理之方可以禳灾祈福避病所直之日忌逺行归家移徙婚嫁○厯例曰月厌者正月在戌逆行十二辰○曹震圭曰月厌者厌魅之神也其性暗昧私邪不正故各忌之葢十一月建子隂阳气争冬至前隂气极冬至后阳气生故自建子之月阳建顺厯丑寅卯一十二辰隂建逆厯亥戌酉一十二辰至五月夏至二气又同建而相争也亦名曰隂建
　　按淮南子曰北斗之神有雌雄十一月起运于子月徙一辰雄左行雌右行五月合于午谋刑十一月合于子谋徳太隂所居辰为厌日厌日不可以举百事厌对
　　天宝厯曰厌对者月厌所冲之辰也其日忌嫁娶○厯例曰厌对者正月起辰逆行十二辰
　　往亡　气往亡
　　堪舆经曰往者去也亡者无也其日忌拜官上任逺行归家出军征讨嫁娶寻医○厯例曰往亡者正月在寅二月在巳三月在申四月在亥五月在卯六月在午七月在酉八月在子九月在辰十月在未十一月在戌十二月在丑○又气往亡者立春后七日惊蛰后十四日清明后二十一日立夏后八日芒种后十六日小暑后二十四日立秋后九日白露后十八日寒露后二十七日立冬后十日大雪后二十日小雪后三十日皆自交节日数之○曹震圭曰往亡者往而不反之意也孟者初也仲者中也季者末也葢歳之始中终之义也正二三四月乃歳之初皆以四孟辰为之乃五行初生之地是生气之道往而亡也五六七八月乃歳之中皆以四仲辰为之葢四仲者五行当旺之辰是旺气之道往而亡也九十十一十二月乃歳之终皆以四季辰为之谓四季者乃五行终墓之地是万物皆归往而亡也又气往亡者以四立月往亡之辰三合化象之成数言之也假令正月立春寅为往亡寅午戌合火局火之成数七也四月立夏卯为往亡亥卯未合木局木之成数八也七月立秋酉为往亡己酉丑合金局金之成数九也十月立冬未为徃亡土无化象便以本行土为之其成数十也各倍之为次月往亡日三之为下月往亡日也独水数不用者葢四立之月往亡无申子辰日也然一歳之内四季之月以辰为首辰月以申为往亡申合水局水之成数六也故三月中气后六日九月中气后十二日各得往亡六月则土旺后二六一十二日十二月土旺后三六一十八日亦得往亡或节气加时早晩间有差一日者然其理大槩如此○通书云唐太宗曰宋武帝以往亡起兵军吏以为不可帝曰我往彼亡果克之由此言之可废明矣
　　归忌
　　广圣厯曰归忌者月内凶神也其日忌逺行归家移徙娶妇○厯例曰孟月丑仲月寅季月子○曹震圭曰子者一阳丑乃二阳寅乃三阳葢此三辰阳气始盛主动于外不可反归于内也
　　按孟月忌丑仲月忌寅季月忌子者皆忌退后一辰所谓归忌也如子为仲丑为季寅为孟故孟月忌退归于季仲月忌退归于孟季月忌退归于仲也章光
　　堪舆经曰章光者隂建前辰也其日忌嫁娶○厯例曰常居隂建前一辰也○曹震圭曰章光者能为月厌彰显其道故曰章光
　　无翘
　　天宝厯曰无翘者翘犹尾也阳乌所主隂则无之常居厌后故曰无翘其日忌嫁娶○曹震圭曰翘犹首翘妇人之饰也无翘者是无其饰也故忌嫁娶
　　咸池　招揺　八风　触水龙
　　枢要厯曰咸池招揺八风触水龙所直之日忌乘船渡水涉江河○厯例曰咸池者正月起卯逆行四仲招摇者正月起辰逆行十二辰八风者春丁丑己酉夏甲申甲辰秋辛未丁未冬甲戌甲寅触水龙者丙子癸丑癸未也○曹震圭曰咸池者三合五行沐浴之辰是阳建之浴地也五行至此皆值没溺其忌可知招揺者动而不安隂建之冲也故与六仪同行又天文志有招揺之星在梗河亢池之左角亢之次辰宫也故正月起辰八风者是八节八卦之风也各以四立之建后一辰为四立之风以其三合前辰为次节风如立夏建巳以辰为立夏风也申为三合前辰为夏至风是也假令立春建寅以建前丑为正风以丁配之取温和之意也以酉为傍风配之以已取巳土长生之地也立夏建巳以辰为正风申为傍风皆以甲配之者立夏之后风势极微故配甲以生之也立秋建申以未为正风而不取傍风者谓秋气好杀而无养育之性以辛配之取金风之象又以丁配之存其温和之气也立冬建亥以戌为正风寅为傍风皆以甲配之者以风鸣冬其势极大配之以甲木以生风也共为八节故曰八风触水龙者触犯也龙水物也壬癸亥子水也能与水相胜者火土也火在上为丙土居下为四季辰乃龙之正位壬水所居戌亥为干天之位有龙象焉故惟余丙子癸未癸丑为触水龙日也
　　血忌　血支
　　枢要经曰血忌血支其日忌针刺出血○厯例曰血忌者正月丑二月未三月寅四月申五月卯六月酉七月辰八月戌九月巳十月亥十一月午十二月子血支者正月在丑顺行十二辰○曹震圭曰血支者气血之支流也故起于旺建之后生气之前如人生之后自有血脉畅于四肢若其日针刺者是去其血也故忌之血忌者以人之血脉出入往来一嘘一吸运动不息故一厯本位一居其冲亦隂阳各相配之义也故建阳之月则厯于丑寅卯辰巳午阳气之位建隂之月则厯于未申酉戌亥子隂气之位与续世义同正月与血支同起于丑者正月隂阳交泰血气通和然后流布于四肢也
　　官符
　　总要厯曰官符者其日忌拜官视事上表章陈词讼○厯例曰官符者正月起午顺行十二辰○曹震圭曰官符者是歳月中掌符信之官文权之职也常居三合前辰大抵歳辰月建以其三合前辰为文官后辰为武职是左文右武之义假令正月建寅则午上有官符文权也戌上有白虎武职也并见第二卷天吏
　　枢要厯曰天吏者月中凶神也其日忌临官赴任逺行词讼○厯例曰天吏者正月起酉逆行四仲○曹震圭曰天吏者三合五行死气之位五行至此死而无气乃天之凶吏全无生意也其忌可知
　　临日
　　枢要厯曰临日者上临下之义也其日忌临民诉讼○厯例曰临日者正月午二月亥三月申四月丑五月戌六月卯七月子八月巳九月寅十月未十一月辰十二月酉○曹震圭曰临者上临于下也是阳建之使臣奉上命以授百官者也建阳之月在三合前辰是临于文官官符也建隂之月在三合后辰是临于武职白虎也
　　天贼
　　神枢经曰天贼者月中盗神也其日忌逺行○李鼎祚曰天贼者正月在丑逆行十二辰○曹震圭曰天贼者盗神也常居天仓后辰葢仓库之后必有盗也致死
　　枢要厯曰致死者月中凶神也其日忌求医药○厯例曰致死者正月起酉逆行四仲○曹震圭曰致死者月建三合五行死败之辰也与天吏同
　　牢日　狱日　徒隷　死别　伏罪　不举罪刑
　　坛经曰牢日狱日徒隷死别伏罪不举罪刑其日皆不宜临官视事登坛受职○厯例曰牢日者春辰夏未秋戌冬丑也狱日者春未夏戌秋丑冬辰也徒隷者春申夏亥秋寅冬巳也死别者春戌夏丑秋辰冬未也伏罪者春亥夏寅秋巳冬申也不举者春子夏卯秋午冬酉也罪刑者春丑夏辰秋未冬戌也○曹震圭曰牢日者四时衰谢之辰也衰在墓地故曰牢狱日者四时墓辰也入于墓故曰狱徒隷者是四时五行絶辰也置之于卑贱也死别者以其将死而又归于墓是四时五行死辰之墓也如春属木死于午午为火戌为火墓是也伏罪者是子见其母也葢为子有罪父母责之故云伏罪也不举者是四时五行沐浴之辰似初沐浴而未冠带之象不可举荐于上人也罪刑者四时五行相刑之墓辰也如春金尅木金墓在丑也余仿此
　　蚩尤　飞流　天棒　隂私　土勃　雷公
　　枢要经曰蚩尤飞流天棒隂私土勃雷公月内黑道也其日忌开掘取土立柱上梁嫁娶出行临官视事○厯例曰蚩尤者正月起寅天棒者正月起午雷公者正月起子皆顺行六阳辰飞流者正月起卯隂私者正月起酉土勃者正月起亥皆顺行六隂辰幷解见月事吉神篇
　　天刑　朱雀　白虎　天牢　元武　勾陈
　　神枢经曰天刑朱雀白虎天牢元武勾陈者月中黑道也所理之方所直之日皆不可兴土功营屋舍移徙逺行嫁娶出军○李鼎祚曰天刑者正月起寅白虎者正月起午天牢者正月起申皆顺行六阳辰朱雀者正月起卯元武者正月起酉勾陈者正月起亥皆顺行六隂辰幷解见月事吉神篇
　　八龙　七鸟　九虎　六蛇
　　总要厯曰八龙七鸟九虎六蛇其日皆不可迎婚嫁娶○厯例曰春甲子乙亥为八龙夏丙子丁亥为七鸟秋庚子辛亥为九虎冬壬子癸亥为六蛇○曹震圭曰亥者隂气之极子者阳气初生是隂阳气絶脱谢之辰也十干象夫十二支象妇今以四时旺干而配亥子是夫旺而妇絶且我临于絶地也故忌用之按甲乙者东方木也为青龙其成数八丙丁者南方火也为朱雀其成数七庚辛者西方金也为白虎其成数九壬癸者北方水也为蛇其成数六故各因以为名也
　　九丑
　　金柜经曰乙者雷电始发之日戊巳者北辰位下之日辛者万物决断之日壬者三光不照之日子午卯酉四仲之辰日月之门隂阳之界五干临此四辰其日不可出军嫁娶移徙筑室○曹植曰九丑者乙卯己卯辛卯乙酉己酉辛酉戊午戊子壬午壬子○曹震圭曰卯酉为日月出入之门子午为隂阳交争之界乙为六合辛为太阳壬为元武已为六贼戊为勾陈故此五干加此四辰名曰丑又以五干四辰其共数九故以名之
　　八专
　　曾门经曰八专日忌出军嫁娶○曹植曰八专者丁未己未庚申甲寅癸丑也
　　按六壬日辰课体诀曰甲寄居寅乙寄辰还将丙戊己宫寻未支丁巳藏功用申地庚金作主盟辛在戌宫癸寄丑壬干原寄在登明二盘四正无差错运式通灵动鬼神葢即十干禄辰除子午卯酉四正不用故移于辰戌丑未而各取其干支所配之日是为八专今六壬三传起例用之如甲禄在寅卯不用故乙在辰辰中亦有乙木也丙戊禄在己午不用故丁巳在未也庚禄在申酉不用故辛在戌壬禄在亥子不用故癸在丑相配止有五日以其干支比和故为専同専日取义以十二支除四正不用余八故为八専也
　　五离
　　枢要厯曰五离者月中离神也其日忌结婚姻防亲友作交闗立契券○厯例曰五离者申酉日是也○曹震圭曰五离者是隂阳重防之辰也再合则离义见月吉神五合节
　　重日
　　天宝厯曰重日者以隂阳混合于亥阳起于甲子而顺隂起于甲戌而逆至己亥而同故曰重日其日忌为凶事利为吉事○厯例曰重日者己亥二日也○曹震圭曰亥为隂极之位坤辟在焉己为阳极之位干辟在焉是阳中阳而隂中隂也故曰重其日忌为凶事者恐重犯也利为吉事者宜再见也
　　复日
　　天宝厯曰复日者为魁罡所系之辰也其日忌为凶事利为吉事○厯例曰复日者正七月甲庚二八月乙辛四十月丙壬五十一月丁癸三九六十二月戊巳日也○曹震圭曰复者重见也为本建之辰与所遇之干同也假令正月寅即甲也而又见甲是复也又如辰戌即戊也丑未即巳也而又见戊巳是复也余仿此又地理新书云正月甲七月庚二月乙八月辛四月丙十月壬五月丁十一月癸三月九月戊六月十二月巳
　　四离
　　玉门经曰离者隂阳分至前一辰也谓建卯之月阳气出隂气入建子之月隂气降阳气升建酉之月隂气出阳气入建午之月阳气降隂气升故先一日为四离辰也○李鼎祚曰此日忌出行征伐○曹震圭曰四离者冬至前一日水离夏至前一日火离春分前一日阳体分而木亦离也秋分前一日隂体分而金亦离也故名曰四离
　　四絶
　　玉门经曰四絶者四立前一辰也○李鼎祚曰此日忌出军逺行○曹震圭曰立春木旺水絶立夏火旺木絶立秋金旺土絶立冬水旺金絶故先一日为絶也长短星
　　厯例曰长星者正月初七二月初四三月初一四月初九五月十五六月初十七月初八八月初二初五九月初三初四十月初一十一月十二十二月初九是也○短星者正月二十一二月十九三月十六四月二十五五月二十五六月二十七月二十二八月十八十九九月十六十七十月十四十一月二十二十二月二十五日是也其日忌开市纳财立券交易裁衣○曹震圭曰长者过也短者不及也凡开市纳财立券交易裁衣皆贵乎中平适宜若或过或不及其忌可知葢长短星者金火也谓金火之气能毁伤万物也
　　按长星者庚辛也春夏用庚秋冬用辛阳取阳隂取隂也以月建内所寄之干四季则用四时隂干依五虎元遁得庚辛者自建辰向前数之春夏至庚则止秋冬至辛则止其本节所当之卦则取其宫数如春月则以卯为震三四月则以巳为巽四其余辰则一辰当一得数是也假如正月建寅寅中有甲以甲遁得庚午自寅一震三辰一巳一午一共得七数故七日为长星也二月建卯卯中有乙以乙遁得庚辰自卯之震三倂辰一共四数故四日为长星也三月建辰辰中无所寄就乙仍遁得庚辰止得一数故一日为长星也四月建己巳中有丁以丁遁得庚戌自已之巽四厯午未申酉戌共九数也午不用离九者以己用巽四故也五月建午午中有丙以丙遁得庚寅为丙火长生之位故向前得庚子自离九厯未申酉戌亥子得一十五也六月建未就丁遁得庚戌自未申厯酉之兑七至戌共得一十也用兑七者以六月为金气伏藏之时故用西方之卦也七月建申申中有庚为同体又以秋冬用辛故不用遁辰而用旺辰之酉自申至酉之兑七共得八数也八月建酉酉中有辛故即得兑七也今为二日五日合之亦得七九月建戌就辛遁得庚子辛丑自戌至子得三自戌至丑得四也不用宫数者以戌尚西方之令未至于干也十月建亥亥中有癸遁得辛酉谓干支同体故用壬遁得辛亥故止得一也十一月建子子中有壬遁得辛亥故自子之坎一至亥得十二也十二月建丑就癸遁得辛酉自丑至酉得九也不用宫数与九月同○短星者丙丁也春夏用丙秋冬用丁阳取阳隂取隂也各以月建内所寄之干四季则用四时隂干依五子遁得丙丁者自建辰向前数之春夏至丙则止秋冬至丁则止其本节所当之卦则取其宫数其余辰则一辰当一得数于朔实二十九日内减之余数是也假如正月甲遁得丙寅寅为艮八以减二十九余二十一故二十一日为短星也二月乙遁得丙戌自卯之震三至戌得一十以减二十九余一十九也三月就乙遁得丙子自辰一厯巽四至子得一十三以减二十九余一十六也四月丁遁得丙午为干支同体故即用旺辰之巽四以减二十九余二十五也五月丙遁得丙申自午至申之坤二共四以减二十九余二十五也六月就丁遁得丙午为干支同体故即用旺辰得午之离九以减二十九余二十也七月庚遁得丁丑自申之坤二厯酉戌亥子丑得七以减二十九余二十二也八月辛遁得丙申丁酉自兑七至申得一十八至酉得一十九也不以减二十九者以其在一十六以上也九月就辛遁得丙申丁酉故自戌至申得一十一至酉得一十二不用宫数与长星同以减二十九余十八十七也今为十六日十七日者未知孰是十月建亥用癸遁得丁巳自亥之干六至巳得十二以减二十九余一十七也今为十四日者未知孰是大抵长星应在十五以前短星应在十六以后恐者误也十一月壬遁得丙午以子丑之月水旺火寒又为丙胎养之位故复用也自子之坎一至午得七以减二十九余二十二也十二月就癸遁得丙辰自丑至辰得四以减二十九余二十五也不用宫数与长星同○又按长星用五虎遁短星用五子遁者长星金也隂也短星火也阳也隂金胎于寅阳火胎于子也酉月金旺戌月火墓又为西方之位既取能伤万物之义则其各二日也宜矣
　　反支
　　厯例曰反支以月朔得戌亥日者初一日得申酉日者初二日得午未日者初三日得辰巳日者初四日得寅卯日者初五日得子丑日者初六日为反支也其日忌上表章
　　按十二支皆以顺布今自戌亥而逆之是反支也其忌可知
　　上朔
　　堪舆经曰上朔日忌宴防嫁娶逺行上官○厯例曰阳年以年干加寅顺数至亥隂年以年干加丑顺数至巳也○曹震圭曰丑寅者艮卦之方也万物始终之所也巳者阳极之辰亥者隂极之辰故阳有生发万物之功者寅也隂有成终万物之道者丑也以阳而来防于极隂以隂而往防于极阳则非其相防之道也其忌可知















　　御定星厯考原卷四
<子部,术数类,阴阳五行之属,御定星历考原>
　　钦定四库全书
　　御定星厯考原卷五
　　日时总类
　　月建十二神
　　厯书曰厯家以建除满平定执破危成收开闭凡十二日周而复始观所值以定吉凶每月交节则叠两值日其法从月建上起建与斗杓所指相应如正月建寅则寅日起建顺行十二辰是也○淮南子曰正月建寅则寅为建卯为除辰为满巳为平主生午为定未为执主陷申为破主衡酉为危主杓戌为成主小徳亥为收主大徳子为开主太阳丑为闭主太隂○选择宗镜曰建为歳君为元神为吉凶众神之主帅可坐不可向其在山在方叠吉星则大吉叠凶星则凶除为四利太阳小吉满为土瘟为四利丧门又为天富小吉平为三台又为土曲大吉定为歳三合为显星吉又为地官符畜官次凶执为四利之死符又为
　　小耗凶破为歳破为大耗大凶危为极富星为谷将星为四利龙徳吉成为三合吉又为飞廉又为四利白虎小凶收为四利福徳小吉又为八座小凶开为青龙太隂为生气华葢上吉又为四利吊客小凶闭为病符凶平成开危最吉定除次吉破大凶
　　按月建十二神除危定执成开为吉建破平收满闭为凶厯书所谓建满平收黑除危定执黄成开皆可用闭破不相当者也选择宗镜以四利三元诸神相配吉凶亦未尽合如以建为太歳除为太阳满为丧门破为歳破危为龙徳此相合者也至以平为太隂定为官符执为死符成为白虎收为福徳开为吊客此不相合者也大抵凡日吉神多则吉凶神多则凶又各视其神之宜忌以为趋避亦未可以执一而论也
　　四利三元
　　李淳风四利三元一太歳二太阳三丧门四太隂五官符六死符七歳破八龙徳九白虎十福徳十一吊客十二病符如甲子年则以太歳加子丑为太阳寅为丧门余仿此
　　黄黑二道
　　按黄黑二道者黄道六黑道六共十有二以配十有二辰一青龙二明堂三天刑四朱雀五金匮六天徳七白虎八玉堂九天牢十元武十一司命十二勾陈其法则寅申青龙起子卯酉起寅辰戌起辰巳亥起午子午起申丑未起戌顺行十二辰月起日则建寅之月子日为青龙丑日为明堂日起时则子日申时起青龙酉时为明堂依次顺数其义见月事凶神篇天乙贵人
　　歌曰甲戊庚牛羊乙巳鼠猴乡丙丁猪鸡位壬癸蛇藏六辛逢马虎此是贵人方○曹震圭曰天乙者乃紫防垣左枢傍之一星万神之主掌也一日二者隂阳分治内外之义也辰戌为魁罡之位故贵人不临戊以配中央之位乃勾陈后宫之象故与甲同其起例以丑乃紫防后门之左阳界之辰也未乃紫防南门之右隂界之辰也甲者十干之首故阳贵以甲加丑逆行甲得丑乙得子丙得亥丁得酉巳得申庚得未辛得午壬得己癸得卯此昼日之贵也隂贵以甲加未顺行甲得未乙得申丙得酉丁得亥巳得子庚得丑辛得寅壬得卯癸得已此暮夜之贵也戊以助甲成功故亦得丑未若六辛之独得寅午则自然所致更无疑矣
　　又通书云郭景纯以十干贵人为吉神之首至静而能制羣动至尊而能镇飞浮以其为坤黄中通理乃贵人之徳是以阳贵人出于先天之坤而顺隂贵人出于后天之坤而逆天干之徳未足为贵而干徳之合气乃为贵也
　　先天坤卦在正北阳贵起于先天之坤故从子起甲甲徳在子气合于己故巳以子为阳贵以次顺行乙徳在丑气合于庚丙徳在寅气合于辛丁徳在卯气合于壬辰为天罗贵人不居故戊跨在巳气合于癸午与先天坤位相对名曰天空贵人有独无对故阳贵人不入于午巳徳在未气合于甲庚徳在申气合于乙辛徳在酉气合于丙戌为地网贵人不居故壬跨在亥气合于丁子坤位贵人不再居故癸在丑气合于戊是为阳贵起例
　　申【庚合乙】酉【辛合丙】戌【地网】　亥【壬合丁】
　　未【巳合甲】　　　　　　　　子【甲合己】
　　午【天空】　　　　　　　　　丑【乙合庚癸合戊】巳【戊合癸】辰【天罗】　卯【丁合壬】寅【丙合辛】
　　歌曰庚戊见牛甲在羊乙猴巳鼠丙鸡方丁猪癸蛇壬是六辛逢虎贵为阳此十干先天相合之气属阳故从子位顺行分居地盘九支谓之阳贵人旦昼于冬至后用之
　　后天坤卦在西南隂贵起于后天之坤故从申起甲甲徳在申气合于巳故巳以申为隂贵以次逆行乙徳在未气合于庚丙徳在午气合于辛丁徳在己气合于壬辰为天罗贵人不居故戊跨在卯气合于癸寅与后天坤位相对名曰天空贵人有独无对故隂贵人不入于申巳徳在丑气合于甲庚徳在子气合于乙辛徳在亥气合于丙戌为地网贵人不居故壬跨在酉气合于丁申坤位贵人不再居故癸跨在未气合于戊是为隂贵起例
　　申【甲合巳】酉【壬合丁】戌【地网】　亥【辛合丙】
　　未【乙合庚癸合戊】　　　　　　　　子【庚合乙】
　　午【丙合辛】　　　　　　　　丑【巳合甲】巳【丁合壬】辰【天罗】　卯【戊合癸】寅【天空】
　　歌曰甲贵隂牛庚戊羊乙贵在鼠巳猴乡丙猪丁鸡辛遇马壬蛇癸属隂方此十干后天相合之气属隂故从申位逆行分居地盘九支谓之隂贵人暮夜于夏至后用之
　　按曹氏与通书二説各有意义但曹氏则以阳为隂以隂为阳夫阳顺隂逆阳前隂后自然之理也当以起未而顺者为阳起丑而逆者为隂方是
　　喜神
　　歌曰甲巳在艮乙庚干丙辛坤位喜神安丁壬寄向离宫坐戊癸还依巽上看○曹震圭曰大抵物之所喜者母见子也假令甲巳化土生金为子金之所居者丑也丑近于艮丙辛化水生木为子木之所居者未也未近于坤戊癸化火生土为子土居于辰近于巽也乙庚化金生水为子水居于辰辰既有土故居于干干为亥子也丁壬化木生火为子火旺于午离也
　　按物以相见为喜易曰相见乎离离者南方之卦也于五行为火于十干为丙喜神者见丙也假令甲巳之干用五虎元起丙寅寅为艮故在艮也乙庚之干得丙戌戌为干故在干也丙辛之干得丙申申为坤故在坤也丁壬之干得丙午午为离故在离也戊癸之干得丙辰辰为巽故在巽也
　　二十八宿配日
　　按日有六十宿有二十八四百二十日而一周四百二十者以六十与二十八俱可以度尽也故有七元之説一元甲子日起虚以子象鼠而虚为日鼠也二元甲子起奎三元甲子起毕四元甲子起鬼五元甲子起翼六元甲子起氐七元甲子起箕至七元尽而甲子又起虚周而复始但一元起于何年月日则不可得而考矣
　　二十八宿直日所属七曜及异名
　　虚昴星房为太阳蚤日危毕张心为太隂莫日室觜翼尾属火壁参轸箕属水奎井角斗属木娄鬼亢牛属金胃柳氐女属土
　　十二辰禽象分隂阳
　　十二辰禽象以二十八宿之列于十二宫者配之既见首卷又有以十二象分隂阳者子前四刻为昨夜之隂后四刻为今日之阳犹冬至前为隂冬至后为阳也故鼠前足四爪后足五爪丑属隂故牛蹄分寅属阳故虎五爪卯属隂故缺唇且四爪辰属阳故龙五爪巳属隂故蛇舌分午属阳故马蹄圆未属隂故羊蹄分申属阳故猴五爪酉属隂故鸡四爪戌属阳故狗五爪亥属隂故猪蹄分
　　旬中空亡
　　旬中空亡者甲子旬中戌亥空甲戌旬中申酉空甲申旬中午未空甲午旬中辰巳空甲辰旬中寅卯空甲寅旬中子丑空
　　按十日为旬以十干配十二支自甲至癸而止余二辰天干不及故为空亡也如甲子起至癸酉止不及戌亥故甲子旬十日皆以戌亥为空余仿此
　　截路空亡
　　截路空亡者甲巳日申酉时乙庚日午未时丙辛日辰巳时丁壬日寅卯时戊癸日子丑时
　　按截路空亡遇壬癸也行路而遇水则不可行也如甲巳日以五鼠遁起甲子顺厯之得壬申癸酉故甲巳日以申酉为截路空亡也余仿此
　　五等用卦
　　厯例曰冬至公中孚始辟复侯屯内小寒侯屯外大夫谦卿睽大寒公升辟临侯小过内立春侯小过外大夫卿益雨水公渐辟泰侯需内惊蛰侯需外大夫随卿晋春分公解辟大壮侯豫内清明侯豫外大夫讼卿蛊谷雨公革辟夬侯旅内立夏侯旅外大夫师卿此小满公小畜辟干侯大有内芒种侯大有外大夫家人卿井夏至公咸辟姤侯鼎内小暑侯鼎外大夫丰卿涣大暑公履辟遯侯恒内立秋侯恒外大夫节卿同人处暑公损辟否侯巽内白露侯巽外大夫萃卿大畜秋分公贲辟观侯归妹内寒露侯归妹外大夫无妄卿明夷霜降公困辟剥侯艮内立冬侯艮外大夫既济卿噬嗑小雪公大过辟坤侯未济内大雪侯未济外大夫蹇卿颐
　　按五等用卦皆出于汉儒焦延夀京房之説所谓卦气者也今厯无之姑存于此
　　三伏
　　厯例曰三伏者四时代谢皆以相生立春以木代水水生木也立夏以火代木木生火也立冬以水代金金生水也至于立秋以金代火金畏火尅故至庚日则必伏藏庚者金也金气伏藏则火益炽三阳数也故夏至后第三庚为初伏第四庚为中伏立秋后初庚为末伏谓之三伏如夏至日得庚便为初庚立秋日得庚亦即为末伏也
　　二社
　　孝经纬曰社者土地之主也封土为社以报土功也○厯例曰二分前后近戊为社○曹震圭曰勾龙共工能平水土祀以为社后稷能殖百谷祀以为稷社为土神稷为谷神今以二分之气祭者谓春分万物发生百谷将种所以祈也秋分万物成熟百谷将收所以报也
　　得辛【龙治水附】
　　自元旦日干顺数至几日逢辛日者即为得辛自元旦日支顺数至几日逢辰日者即为几龙治水
　　朔日
　　按朔者日月交防之辰也月本无光借日光以为光逺则光显近则光隠合朔日月同宫近度故不见月若复南北同度则日为月所蔽而日为之食矣故日食在朔
　　上
　　按上者周天四分之一也月犹银丸受光含影自合朔后去日渐逺日照其西故自下视之如银钩然是三日而哉生明也至初八日间去日九十度日照其半西明而东暗如弓之平分也因自亏而向盈故曰上
　　望日
　　按望日者日月相望之辰也日月相冲日在地下月在天上相距六宫对照而光满若南北同度则月值暗虚恰为地影所隔而月为之食矣故月食在望下
　　按下者周天四分之三也自望而后去日渐近日照其东而西亏是望后哉生魄也至二十三日间西去日二百七十度东去日九十度日照其半东明而西暗亦犹上之平分皆所谓近一而逺三也因自盈而向亏故曰下
　　晦日
　　按晦日者月之尽也去日甚近将与日合其光晦隠而不见至朔则既合而光复生朔者苏也月死于晦而复苏于朔也故晦日百事不宜○又厯例曰晦朔望之辰忌服药疗病○曹震圭曰晦朔日者阴气不足之辰也望日者隂夺阳也故其日忌服药疗病灭日　没日
　　厯例曰灭没日忌疗病服药○曹震圭曰灭日者积朔虚分而为之没日者积气盈分而为之非天地之全气也故其日忌疗病服药
　　按灭日没日见于汉书详载于授时厯今厯无之月忌日
　　通书云俗忌初五十四二十三年年月月在人间其法以五黄土值日相配廉贞火生起中宫之土也每月初一日起一白水入中宫与贪狼木相配水木相生也初二日二黑土与巨门土相配比和也初三日三碧木能制绿存土也初四日四緑木与文曲水相生也初五日五黄土配廉贞火火生土旺火晦土湮而己初十十九又数一白贪狼至十四二十三又值五黄廉贞此俗忌也
　　按九宫之次自一白至九紫九星之次则一贪狼二巨门三禄存四文曲五廉贞六武曲七破军八左辅九右弻故其相配如此又以其日为九五之数自初一至初五五数也自初五至十四自十四至二十三皆距九日世不敢用假言其忌故曰俗忌也
　　人神
　　天宝厯曰人神者人之神识也其逐日所在忌用鍼灸○曹震圭曰人神者非人之神识也是六气隂阳所在表里也黄帝内经灵枢经甲乙经所载一日足大指厥隂分刺灸之发跗肿二日外踝少阳分刺灸之阳经筋缓三日在股少隂分刺灸之小腹痛四日腰太阳分刺灸之腰偻无力五日在口太隂分刺灸之舌强六日两手阳明分刺灸之咽喉不利七日内踝少隂分刺灸之隂经筋急八日手腕太隂分刺灸之腕不收九日在尻厥隂分刺灸之主多病结十日腰背太阳分刺灸之腰背偻十一日鼻柱阳明分刺灸之齿面肿十二日发际少阳分刺灸之令人耳重听十三日牙齿少隂分刺灸之气寒十四日胃腕阳明分刺灸之气胀十五日遍身不补不泻刺灸大禁十六日在胷太阳分刺灸之主逆息十七日气冲阳明分刺灸之喘息十八日在股少隂分刺灸之隂气痛十九日在阳明分刺灸之发肿二十日内踝少隂分刺灸之经筋癴二十一日手小指太阳分刺灸之手不仁二十二日足外踝少阳明分刺灸之经筋缓二十三日肝及足厥隂分刺灸之发转筋二十四日手阳明分刺灸之咽中不利二十五日足阳明分刺灸之胃气胀二十六日在胷太隂分刺灸之令人喘咳二十七日在膝阳明分刺灸之足胫厥逆二十八日在隂少隂分刺灸之小腹急痛二十九日膝胫厥隂分刺灸之筋痿少力三十日阳明分月空亡不泻不治故以其所在谓之人神
　　逐建人神
　　建日在足除日在尻满日在腹平日在背定日在心执日在手破日在口危日在鼻成日在肩收日在头开日在耳闭日在目
　　十二辰人神
　　子日在目丑日在耳寅日在胷卯日在鼻辰日在腰巳日在手午日在心未日在足申日在肩酉日在头戌日在颈亥日在项○曹震圭曰以上人神所在之日并忌鍼灸
　　日游神
　　经曰游神所在不可安产室扫舎宇设牀帐○厯例曰癸巳至丁酉日在北戊戌己亥日在中庚子辛丑壬寅日在南癸卯日在西甲辰日至丁未日在东戊申又在中己酉日出游四十四日其义未明
　　太白逐日游方
　　厯例曰一日十一日二十一日震方二日十二日二十二日巽方三日十三日二十三日离方四日十四日二十四日坤方五日十五日二十五日兑方六日十六日二十六日干方七日十七日二十七日坎方八日十八日二十八日艮方九日十九日二十九日在天十日二十日三十日在地也○曹震圭曰太白者金神之气巡游八方所在不可抵向
　　按一日初起于震者所谓帝出乎震也终于艮者所谓成言乎艮也皆依后天八卦之序依次递迁至八而八卦尽矣九为阳数故在天十为数终故在地今厯日所载则九日十九日二十九日中央十日二十日三十日在天未详孰是
　　无禄日
　　通书云甲辰乙巳庚辰辛巳丙申戊戌丁亥己丑壬申癸亥此十日禄皆落空故云无禄如甲禄在寅乙禄在卯甲辰旬寅卯空故甲辰乙巳为无禄也庚禄在申辛禄在酉甲戌旬申酉空故庚辰辛巳为无禄也丙戊禄在巳甲午旬巳空故丙申戊戌为无禄也丁巳禄在午甲申旬午空故丁亥己丑为无禄也壬禄在亥甲子旬亥空故壬申为无禄也癸禄在子甲寅旬子空故癸亥为无禄也此十日名曰无禄日又曰十恶大败日然惟随各年及本命避之如庚戌年及庚戌生人忌用甲辰之类是也
　　四煞没时【又曰四大吉时】
　　四煞者寅午戌火煞在丑亥卯未木煞在戌申子辰水煞在未巳酉丑金煞在辰凡取四煞没时者以月将加时使四煞临乾坤艮巽之位为四煞没于四维正四七十四孟月用甲丙庚壬时二五八十一四仲月用艮巽坤干时三六九十二四季月用癸乙丁辛时如正月月将在亥则以亥加甲或加丙或加庚或加壬依二十四方位顺推之则辰戌丑未四煞皆临四维卦位是为四煞没时也以四煞既没故又曰四大吉时
　　隂阳大防
　　堪舆经曰正月大防甲戌二月大防乙酉五月大防丙午六月大防丁巳七月大防庚辰八月大防辛卯十一月大防壬子十二月大防癸亥○正月阳建在寅隂建在戌阳主干隂主支也阳建在寅近于甲阳甲隂戌支干相和防故甲戌为正月大防也二月阳建于卯隂建于酉卯近于乙阳乙隂酉故乙酉为二月大防也五月隂阳二建俱防于午午近于丙以丙配午故丙午为五月大防也六月阳建于未隂建于己未近于丁以丁配巳故丁巳为六月大防也七月阳建于申隂建于辰阳建近庚以庚配辰故庚辰为七月大防也八月阳建于酉隂建于卯酉近于辛以辛配卯故辛卯为八月大防也十一月隂阳二建俱防于子子近于壬以壬配子故壬子为十一月大防也十二月阳建于丑隂建于亥丑近于癸以癸配亥故癸亥为十二月大防也
　　隂阳大防立成
　　月防大防　　大防所领日　　春　夏　秋　冬
　　正月甲戌【癸亥甲子乙丑丙寅丁卯戊辰己巳庚午辛未士申癸酉】　　　　　歳位歳后歳对歳前
　　七月庚辰【甲戌乙亥丙子丁丑戊寅己卯】　　　　　　　　　　　歳对歳前歳位歳后
　　二月乙酉【庚辰辛巳壬午癸未甲申】　　　　　　　　　　　歳位歳后歳对歳前
　　八月辛卯【乙酉丙戌丁亥戊子己丑庚寅】　　　　　　　　　　　歳对歳前歳位歳后五月丙午【辛卯壬辰癸巳甲午乙未丙申丁酉戊戌己亥庚子辛丑壬寅癸卯甲辰乙巳】　歳前歳位歳后歳对
　　十一月壬子【丙午丁未戊申己酉庚戌辛亥】　　　　　　　　　　歳后歳对歳前歳位
　　六月丁巳【壬子癸丑甲寅乙卯丙辰】　　　　　　　　　　　歳前歳位歳后歳对
　　十二月癸亥【丁巳戊午己未庚申辛酉壬戌癸亥】　　　　　　　　歳后歳对歳前歳位右大防望后用之其所领日从本防日起逆数至上防止即得所领日数也
　　隂阳小防
　　堪舆经曰二月小防己酉三月戊辰四月己巳五月戊午八月己卯九月戊戌十月己亥十一月戊子○董仲舒曰戌亥近干为天门辰巳近巽为地户天老曰阳生于子不足于天门隂生于午不足于地户卯酉厌建相对隂阳之关皆以中宫戊巳配其厌建以为隂阳小防也○二月阳建于卯隂建于酉隂阳相冲以乙配酉以辛配卯大防皆已有之故以巳配隂建之酉为隂阳小防也三月阳建于辰隂建于申以庚配辰大防有之以乙配申隂阳非耦故以戊配辰为三月小防也四月纯阳用事隂势尽消故无大防以己巳为四月小防也五月阳建隂建俱防于午故以戊配所建之辰则戊午为五月小防也八月秋分建厌分位亦以巳配隂阳建厌之辰故八月以己卯为小防也九月剥卦直月阳消将尽故无大防而以戊戌为小防也十月阳势消尽纯隂用事故无大防则以己亥为十月小防也十一月隂阳二建俱防于子亦以戊配所建之子故十一月戊子为小防也隂阳小防立成
　　月防小防　　小防所领日　　春　夏　秋　冬
　　二月己酉【丙午丁未戊申】　　　　　歳位歳后歳对歳前三月戊辰【癸亥甲子乙丑丙寅丁卯】　　　歳位歳后歳对歳前
　　四月己巳【戊辰】　　　　　　　歳前歳位歳后歳对
　　五月戊午【丁巳】　　　　　　　歳前歳位歳后歳对八月己卯【甲戌乙亥丙子丁丑戊寅】　　　歳对歳前歳位歳后九月戊戌【辛卯壬辰癸巳甲午乙未丙申丁酉】　歳对歳前歳位歳后
　　十月己亥【戊戌】　　　　　　　歳后歳对歳前歳位
　　十一月戊子【乙酉丙戌丁亥】　　　　歳后岁对歳前歳位又小防望前用之其所领日亦从本防日逆数至他大小防止○曹震圭曰大防者是月内隂阳正防之辰也小防者是隂阳偶防之辰也故为上吉之日比和之辰
　　按大防者阳防于隂也小防者隂防于阳也其月无大防者以其干支不能相配如三月辰中之乙不能配隂建之申四月巳中之丙不能配隂建之未是也小防为隂防阳故其日皆用阳建惟二月八月隂阳二建对冲故相易也其月无小防者以其日大防已有之或他月小防已有之观其所领日逆至他月大小防日则止可见矣
　　天子用日
　　堪舆经曰天子用歳位之日以阳建之方为之如春三月建寅卯辰即以正二三月大小防日为歳位也皇后用日【太子诸侯同】
　　皇后太子诸侯用歳前之日以王前之防为之如春木旺在东方则以冬月为歳前之防也
　　卿大夫用日
　　卿大夫用歳对之日以建王所冲为之如春三月建王东方寅卯辰冲在西方申酉戌故春三月以秋为歳对也
　　士庶用日
　　士庶用歳后之日以王后之防为之如春王东方以夏为歳后之防也大小防并同
　　行狼【了戾孤辰附】
　　天宝厯曰过为行狼不及为了戾不合为孤辰○堪舆经曰三月阳建于辰隂建于申阳前不及于丙隔于己也后过于甲隔于卯也故以甲配申则不从以丙配申不及以戊庚壬配申则不合故甲申为行狼丙申为了戾戊申庚申壬申为孤辰也四月阳建于己隂建于未阳前不及于丁隔于午也后过于乙隔于辰也故以乙配未则不从以丁配未则不及以己辛癸配未则不合故乙未为行狼丁未为了戾己未辛未癸未为孤辰也九月阳建于戌隂建于寅阳前不及壬隔于亥也后过于庚隔于酉也故以庚配寅则不从以壬配寅则不及以甲丙戊配寅则不合故庚寅为行狼壬寅为了戾甲寅丙寅戊寅为孤辰也十月阳建于亥隂建于丑阳前不及癸隔于子也后过于辛隔于戌也故以辛配丑则不从以癸配丑则不及以乙丁巳配丑则不合故辛丑为行狼癸丑为了戾乙丑己丑丁丑为孤辰也○曹震圭曰月建者阳也月厌者隂也阳主干隂主支若得阳建前后近干以配隂建者大防也若以阳建后隔位之干配隂建者为行狼不从乃阳气不从也阳建前隔位之干配隂建者为了戾不及是阳气不及也以隂建左右之干自配者为孤辰非其正应隂自配也故曰不合单隂【自单隂至纯阳四位皆以时无大防故以戊巳配月建为之出堪舆经】
　　三月卦得夬谓五阳爻对一隂爻故戊配辰为单隂也
　　纯隂
　　十月卦得坤谓六爻皆隂阳气已尽故以己配亥为纯隂也
　　孤阳
　　九月卦得剥谓五隂爻对一阳爻故以戊配戌为孤阳也
　　纯阳
　　四月卦得干谓六爻皆阳隂气己尽故以己配己为纯阳也
　　歳薄
　　四月阳建于已而左行隂建于未而右行隂阳相向欲合于午故以丙午戊午为四月歳薄也
　　十月阳建于亥而左行隂建于丑而右行隂阳相向欲合于子故以壬子戊子为十月歳薄也○曹震圭曰薄者迫也隂阳二建交相迫之丙壬则近子午之干戊者谓时无大防皆以戊巳配之也
　　逐阵
　　六月阳建于未而左行隂建于巳而右行隂阳相背分别于午故以戊午丙午为六月逐阵
　　十二月阳建于丑而左行隂建于亥而右行隂阳相背分别于子故以壬子戊子为十二月逐阵○曹震圭曰隂阳二建此月相分背各随其阵也
　　隂阳交破
　　四月阳建于已破于亥隂建于未破于癸癸阳也为隂所破也亥隂也为阳所破也是谓阳破隂隂破阳故四月癸亥为隂阳交破
　　十月阳建于亥破于己隂建于丑破于丁丁阳也为隂所破也己隂也为阳所破也是为阳破隂隂破阳故十月丁巳为隂阳交破
　　隂阳击冲
　　五月隂阳俱至午阳建挟丙而击壬隂建居午而冲子故五月以壬子为隂阳击冲
　　十一月隂阳俱至子阳建挟壬而击丙隂建居子而冲午故十一月以丙午为隂阳击冲
　　阳破隂冲
　　六月阳建于未而破丑隂建于己而冲癸故六月癸丑为阳破隂冲也
　　十二月阳建于丑而破未隂建于亥而冲丁故十二月丁未为阳破隂冲也
　　隂位
　　三月阳建于辰隂建于申故三月庚辰月宿在辰为隂位
　　九月阳建于戌隂建于寅故九月甲戌月宿在戌为隂位
　　隂道冲阳
　　二月阳建于卯而冲酉隂建于酉而冲卯故二月己卯月宿在卯为隂道冲阳
　　八月阳建于酉而冲卯隂建于卯而冲酉故八月以巳酉月宿在酉为隂道冲阳
　　三隂
　　正月破在申一隂也厌在戌二隂也辛在其间三隂也故正月得辛卯月宿在卯为三隂也
　　七月破在寅一隂也厌在辰二隂也乙在其间三隂也故七月得乙酉月宿在酉为三隂也
　　阳错
　　以阳建之支配当方之干隂阳自相配合为日以値所冲之宿为阳错如正月阳建在寅近于甲支干相配为甲寅日寅冲于申故正月甲寅之日月宿在申为阳错二月阳建在卯近于乙支干相配为乙卯日卯冲于酉故二月乙卯之日月宿在酉为阳错三月阳建在辰近于甲支干相配得甲辰日辰冲于戌故三月甲辰之日月宿在戌为阳错也余仿此
　　隂错
　　以隂建之支配当方之干隂阳自相配合为日以值所冲之宿为隂错如正月隂建于戌近于庚支干相配为庚戌日戌冲辰故正月庚戌之日月宿在辰为隂错二月隂建于酉近于辛支干相配为辛酉日酉冲卯故二月辛酉之日月宿在卯为隂错三月隂建在申近于庚支干相配为庚申日申冲寅故三月庚申之日月宿在寅为隂错余仿此唯五月十一月隂阳二建防于子午故无隂错阳错
　　隂阳俱错
　　五月十一月隂阳二气同建一辰则以所建之支配所近之干共为一日月宿居月建所冲之辰为隂阳俱错如五月隂阳二建合于午近于丙配为丙午月宿在子为隂阳俱错十一月隂阳二建合于子近于壬配为壬子月宿在午为隂阳俱错也
　　绝隂
　　絶隂者谓三月四月隂气絶也故三月小防所领日为四月絶隂所领日
　　绝阳
　　絶阳者谓九月十月阳气絶也故九月小防所领日为十月絶阳所领日
　　立成






<子部,术数类,阴阳五行之属,御定星历考原,卷五>
　　曹震圭曰以上诸日虽遇天徳月徳玉堂生气黄道吉星值日亦不可用集正所谓阴阳不足之辰是也忌兴造嫁娶上官赴任入宅迁移出行交易合药问病百事不宜
　　按以上立成所载等日皆从阴阳二建起论于选择他书无所见姑附于此









　　御定星厯考原卷五
　　钦定四库全书
　　御定星厯考原卷六
　　用事宜忌
　　选择总论
　　吉凶之説昉于易衍于畴所以顺性命之理尽变化之道而教人卜筮以为趋避之宜者也然隂阳既分刚柔定位五行顺布则生尅无端干支相推则冲合互见以及纳音纳甲衍而枝分八卦九宫同条而共贯皆推原于易理根柢于图书论日以繁术日以巧是不可谓理之所必无而亦势之所必至者也三代而后隂阳家者流各出其説以鸣于世亦已纷矣况一日之间有吉神又有凶神且有一神而异名者异其名矣又有一为吉一为凶者夫神煞之名不过即五行之生旺休囚干支之刑冲合防以为断耳术数之徒乃甚言其吉凶以骇众而震俗偶有所验羣焉信之而古之立説茫乎莫知其所由来矣今吉凶神煞既为注释而又即用事注
　　其宜忌以为选择之例亦皆仍厯书之旧云
　　上册受封
　　厯例曰凡登坛受册追封諡号等事宜月徳合忌四废牢日狱日徒隶死别伏罪不举罪刑建破平收闭日○曹震圭曰正月宜辛未辛夘辛酉二月宜己丑己亥己未三月宜丁亥丁酉丁巳四月宜乙丑乙酉乙卯五月宜辛未辛丑辛亥六月宜巳巳巳卯己亥七月宜丁卯丁丑丁酉八月宜乙丑乙未乙巳九月宜辛巳辛卯辛亥十月宜己卯己酉己未十一月宜丁丑丁未丁巳十二月宜乙亥乙酉乙巳
　　肆赦
　　厯例曰凡赦过宥罪释狱缓刑蠲除赋役起拔幽锢抚纳流亡复还迁黜等事宜天赦天徳合○曹震圭曰正月宜六壬日戊寅日二月宜戊寅日三月宜六丁日戊寅日四月宜六丙日甲午日五月宜甲午日六月宜六巳日甲午日七月宜六戊日八月宜戊申日九月宜六辛日戊申日十月宜六庚日甲子日十一月宜甲子日十二月宜六乙日甲子日
　　覃恩
　　厯例曰凡晋迁官秩恤孤惸施恩恵宜隂徳天恩天赦天徳合○曹震圭曰正七月酉日二八月未日三九月巳日四十月卯日五十一月亥日
　　布政事
　　厯例曰凡颁布制令敷风化等事宜天恩天马忌四杀○曹震圭曰正七月午日二八月申日四十月子日五十一月寅日
　　行赏
　　厯例曰凡给赐亲戚赏赉勲徳锡命藩屏等事宜天恩忌四杀若遇时徳者止注赏贺宴乐若遇满日注施恩行赏幷忌闭日
　　招贤举正直
　　厯例曰凡择选寮宷委用谋猷举隠逸贤能宜天马天喜忌破平收日○曹震圭曰正月午日二月申日三月午日四月子日丑日五月丑日寅日六月无七月辰日午日八月辰日申日九月戌日十月子日未日十一月寅日未日十二月无
　　出师
　　厯例曰凡选将训兵出师征讨等事宜天徳合月徳合吉期兵吉兵福兵宝宝日义日制日天马○要安止宜安抚边境忌月虚大时大败大杀劫杀死气死神天狱天火兵禁五墓往亡四废四离四絶四穷四耗四击八专九丑月刑月害伐日专日及四杀日○曹震圭曰正月宜辛未癸酉庚辰丁酉甲辰丙辰二月宜乙丑丙寅丁丑辛丑壬寅辛亥庚寅己亥申日安抚边境三月宜甲子庚寅丙寅壬寅己亥庚子辛亥卯日安抚边境四月宜甲子甲戌庚子庚戌酉日安抚边境五月宜己巳辛未壬申庚辰癸巳乙未丙申甲辰乙巳戊申丙辰辰日安抚边境六月宜丙寅巳己庚寅癸己壬寅乙巳七月宜乙丑丁卯甲戌丁丑丙戌癸卯庚戌八月宜己巳辛未壬申癸巳乙未丙申乙巳戊申亥日安抚边境九月宜己巳壬申癸巳甲午丙申戊申乙巳午日安抚边境十月宜庚辰甲午甲辰丙辰子日安抚边境十一月宜乙丑丙寅乙亥丁丑庚寅己亥辛丑壬寅辛亥未日安抚边境十二月宜甲子壬申乙亥丙申己亥庚子戊申辛亥纳表上章
　　厯例曰凡进纳封章披陈利害伸理词讼等事宜福徳月空圣心解神忌反支天狱官符天吏临日癸日建破平收满闭日○曹震圭曰正月宜壬戌日忌子午日壬午日酉日忌词讼二月宜申日庚戌庚辰不宜未酉二日午亥二日忌词讼三月宜子日丙寅日不宜申日卯日忌词讼四月宜寅午戌三日不宜卯日己酉丑三日忌词讼五月宜丑日壬寅壬辰日不宜戌日酉日忌词讼六月宜子日庚寅庚申日不宜亥酉二日午日忌词讼七月宜丙辰日不宜子午日卯日忌词讼八月宜寅日甲辰甲戌日不宜卯丑日子日忌词讼九月宜卯日壬午壬申日不宜寅日酉日忌词讼十月宜辰日庚子日不宜卯日午未日忌词讼十一月宜丙申丙戌日卯日忌词讼十二月宜午日甲寅甲申日不宜卯巳二日子日忌词讼
　　祭祀
　　厯例曰凡时享禘祫告成郊丘封禅岳镇礼享祈祷等事○天宝厯曰宜神在日忌天狗游祸寅日时祭不拘
　　祭灶
　　礼曰孟夏祭灶又五祀之一曰灶○厯例曰凡炊爨烹餁鼓铸陶冶祈祀等事宜孟夏月癸日黎庶但以六癸日祀之忌天狗游祸寅日建破平收日如遇神在不忌
　　祈福
　　厯例曰凡建立道塲开设斋醮禳除灾咎请求福愿等事宜天徳合福生福徳天巫忌天狗寅日建破平收日○曹震圭曰正月宜酉日壬午壬戌壬子三月宜丁卯丁亥丁酉丁巳四月宜辰日丙午丙子丙戌五月宜亥日六月宜巳日己卯己亥七月宜子日戊辰戊午九月宜辛己辛卯辛亥辛酉十月宜未日庚午庚辰庚子庚戌十二月宜申日乙亥乙酉乙巳二八十一月无
　　修宫室
　　易曰上古穴居而野处后世圣人易之以宫室上栋下宇以待风雨葢取诸大壮○白虎通曰黄帝作宫室以避寒温○月令云孟秋之月可以修宫室当于七月择上吉日而用之如有增修但于吉月皆可择用修造动土竖柱上梁
　　厯书曰凡营建宫室修饰垣墙坡池台榭园囿桥梁戸牖栏等事宜天徳枝徳月徳天徳合月徳合四相生气三合月恩玉宇金堂益后天宝天对天玉青龙天府执储成日定日忌四废五墓天刑朱雀白虎元武勾陈天牢建破平收日修造动土并忌土符土府地囊土王用事后竖柱上梁并忌天火大杀○曹震圭曰正月子辰未戌丙午上吉乙未不宜丑日中吉丁卯辛卯次吉二月己亥丁亥戊寅未日上吉乙未不宜寅亥中吉丙戌丙申己巳丁己巳丑丁丑次吉三月子寅巳申酉亥上吉庚申辛酉不宜甲子戊子中吉丙午庚午壬午次吉四月丑未戌日上吉丙戌不宜辰午中吉甲午上吉己卯乙卯辛卯乙酉辛酉己酉次吉五月丑申戊寅上吉寅日中吉戊辰戊戌己巳辛巳辛亥次吉六月卯己申亥寅上吉癸亥不宜甲子戊子己酉中吉辛酉丙子甲午次吉七月子丑辰未戌壬午上吉辛丑癸亥不宜午日丁卯癸酉次吉八月寅未日上吉甲寅不宜丑巳日次吉癸丑癸巳亦上吉乙丑乙巳中吉九月寅申亥日上吉甲寅不宜酉巳庚午壬午丙午中吉丙子庚子壬子辛卯癸卯次吉十月丑辰未戌乙卯上吉午日中吉丙午不宜乙酉亦上吉甲子己酉己卯次吉十一月申上吉丑乙巳中吉甲戌甲辰甲寅己巳辛巳癸巳次吉十二月寅卯亥巳甲申庚辰庚申上吉丁巳不宜申日中吉乙酉亦中吉庚午甲午辛酉次吉
　　修仓廪
　　总要厯曰宜用天仓日忌大耗九空○曹震圭曰月令云仲秋之月命有司穿窦窖修囷仓谨葢藏务出纳故宜于仲秋之月择天恩日与营修上中吉日并者用之或余月内选用吉日亦可如增修则不必天仓二月丁丑己丑日三月子日四孟月无五月戊戌六月己酉八月乙丑丙寅辛巳辛亥癸丑九月庚午壬午丙午十一月甲辰十二月卯日
　　缮城郭
　　管子曰内为城外为郭○白虎通曰天子崇城言崇高也诸侯干城言不敢自专御于天子也○厯例曰凡始建宫阙筑垒城郭并省台寺监仓库公府凡兴土工宜天徳枝徳生气三合益后四相要安天宝天对天符雷公执储成日忌土府土符地囊五墓天火四杀蚩尤飞流天棒土勃隂私天狱及土王用事后○曹震圭曰宜用正月子戌未丙辰上吉乙未不宜辰日中吉丁卯丁酉丙午次吉二月未日丙寅丙申丁亥上吉寅日中吉申亥丁丑次吉三月寅申丁亥丁巳上吉甲寅不宜亥巳中吉丁卯丙子壬子次吉四月丑未戌戊午上吉丙戌己丑不宜午中吉戊辰己卯辛卯己酉辛酉次吉五月寅申中吉辰日戊戌己亥己丑次吉戊辰凶六月卯巳申亥上吉癸巳不宜甲寅中吉甲子戊子次吉七月子丑辰癸未壬戌上吉辛丑不宜壬午未戌中吉癸酉次吉八月寅日癸巳上吉巳日中吉癸丑癸亥次吉九月寅午壬申丙申癸酉癸巳上吉己申酉壬午丙午中吉甲午戊午庚午癸卯次吉十月未戌乙丑甲午上吉丑午中吉甲子乙酉次吉十一月乙丑上吉丑日乙巳中吉甲戌甲辰次吉十二月亥巳甲寅庚寅甲申庚申乙卯上吉寅卯申中吉甲午庚午乙酉次吉忌用正月丑寅日庚子庚午日二月卯巳日癸未癸丑日三月辰酉日甲寅甲子日四月寅巳日己卯己丑日五月午日戊辰日六月戌未日癸巳日七月卯申日丙寅日八月未酉日丁卯丁巳日九月戌亥日戊辰戊子日十月辰亥日庚戌庚子日十一月申子日辛未辛酉日十二月子丑日乙未乙酉日
　　炉冶
　　厯例曰凡置炉治与修造动土同若镕铸器物忌九焦
　　开渠
　　厯例曰凡穿浚沟渠池沼泉源等事宜生气开日开渠忌壬日并忌土符土府地囊闭日建破平收日土王用事后○曹震圭曰通沟于三月中气后择上吉日用
　　穿井
　　厯例曰宜用生气日开日忌土符土府地囊闭日建破平收日及土王用事后并忌卯日
　　修碓硙
　　天宝厯曰春不修硙谓阳初也夏不修硙谓阳衰而隂微也各月择吉日用之宜定日成日开日忌土符土府地囊五墓建破平收日土王用事后
　　拜官
　　厯例曰凡袭封官爵等事同宜时徳天喜驿马王日官日相日民日守日建日忌官符徒隶死别伏罪不举罪刑四废牢日狱日破日平日收日满日闭日○曹震圭曰宜正月卯酉寅日二月卯日三月寅酉巳日四月子巳午日五月午日六月己申子日七月申酉卯日八月酉日九月申亥卯日十月子午亥日十一月子日十二月亥寅午日忌正月子丑辰未戌亥日二月子丑辰未申戌亥日三月子丑未申戌亥日四月寅卯辰未戌日五月卯辰未戌亥日六月寅卯辰戌亥日七月丑巳午未戌日八月丑寅己午未戌日九月丑寅己午未戌日十月丑辰酉申戌日十一月丑辰己申酉戌日十二月辰己申酉戌日又凡速用不能待吉日者于忌日之外选而用之
　　上官赴任
　　厯例曰凡奉承恩命临赴治任等事同宜驿马月徳月恩王日官日相日民日守日忌天狱天吏往亡四絶四离建破平收满闭日○曹震圭曰宜正月卯午日丙戌丙午日二月甲戌丁丑甲申丁亥甲辰丁未三月寅酉日庚子壬子日四月庚午己卯己丑庚戌五月丙寅戊辰戊寅丙戌戊戌六月子申日辛亥甲寅日七月子日壬午壬辰日八月庚辰癸未庚寅庚戌癸丑九月申亥卯日丙寅庚午庚寅丙申丙午庚申日十月子日乙酉甲辰十一月壬申甲申壬辰甲辰十二月寅午亥日庚申日忌正月子日三月申日四月亥日六月卯日七月午日九月辰日子酉日十月未日十一月戌日十二月丑酉日二五八月无临政亲民
　　厯例曰凡礼上防贺颁布条令受览图籍听决狱讼等事宜王日官日相日民日守日临官视事宜六仪忌蚩尤飞流天棒隂私土勃天狱天吏临日官符建破平收满闭日牢日狱日徒隷死别伏罪不举罪刑破屋壊垣
　　厯例曰凡毁拆屋舍平覆垣墉等事宜破日忌成日
　　平治道涂
　　凡平理地势道路途径等事宜平日
　　补垣塞穴
　　凡填覆坑穽补葺垣墉基址宜满闭日忌九坎开日
　　伐木
　　厯例曰凡采取材木等事宜立冬后立春前午日申日危日忌建破平收日○曹震圭曰月令云孟夏之月毋伐树木草木零落然后斤斧入山故立冬后立春前择午申日用之
　　按午火也申金也金能尅木木受其伤木能生火木泄其气故以用之
　　移徙
　　厯例曰凡移徙居处等事宜驿马月恩四相忌归忌九丑建破平收日月厌日
　　扫舍宇
　　凡扫除宫室宅舍等事宜季月除日忌日逰神所在之方
　　安牀【安置产室附】
　　厯例曰凡安置产室竖立幈帐张悬帷幄等事宜危日忌申日及日游神所在之方○安置产室宜益后月徳忌死气游神
　　经络
　　厯例曰凡经纬纺绩丝麻织造布帛等事宜满日忌庚日
　　裁衣
　　厯例曰凡制造冠带衣裳等事宜满日成定开日王日幷重复日忌长星短星建破平收日○曹震圭曰宜正月甲子庚午甲戌庚辰甲午庚子甲辰庚戌二月乙丑己巳辛未乙亥辛巳丁亥癸巳乙未己亥辛丑乙巳辛亥丁巳癸亥三月戊寅戊子戊申戊午四月丙午丙戌丙辰王日也本无吉日以王日代之五月丁丑丁亥丁巳丁未本无吉日以王日代之六月己巳乙亥己卯辛巳丁亥癸巳己亥乙巳己酉辛亥丁己癸亥七月甲子庚午甲戌庚辰甲午庚子甲辰庚戌八月乙丑己巳辛未乙亥辛巳丁亥癸巳乙未己亥辛丑乙巳辛亥丁巳癸亥九月戊寅戊子戊申戊午十月壬午壬辰壬子壬戌本无吉日以王日代之十一月癸未癸巳癸丑本无吉日以王日代之十二月己巳乙亥辛巳丁亥癸巳己亥乙巳己酉辛亥○又大明厯四月十月全无裁衣吉日今以重复王日代之
　　冠带
　　厯例曰凡冠带加服等事宜孟仲月定日忌丑日○曹震圭曰内则云男子二十而冠女子十五而筓冠带之事成人之礼也今厯书用定日取安定之意无以妄动也以成开为上吉日谓成者万物有所成就也开者生气之辰无不通达也故为上吉日
　　入学
　　厯例曰凡尊师经等事宜孟仲月成开日
　　纳采问名
　　厯例曰凡婚姻之礼纳采问名纳吉纳徴请期等事宜天喜成日定日忌八龙七鸟九虎六蛇建破平收日结婚姻
　　厯例曰几结防亲姻燕集宾友婚礼等事宜吉期阳徳敬安天愿时阳三合五合六合六仪续世不将执储玉宇天宝天对天府天玉忌五离八龙七鸟九虎六蛇四耗大时小时上朔月害月刑劫杀建破平收满闭日○曹震圭曰正月宜子午未戌日不宜甲子壬子日二月宜丑未亥日不宜戌日乙亥日三月宜亥寅子日不宜乙亥甲子日四月宜丑卯戌日甲子戊子日不宜乙卯日五月宜寅未戌日不宜辰日六月宜寅亥卯巳日不宜丁亥乙卯日七月宜子丑午辰卯日不宜戊午庚子日八月宜丑辰未巳日九月宜寅己午日不宜戊午日十月宜卯辰午未日十一月宜丑戌辰三日十二月宜亥巳日不宜癸亥日张设宴乐
　　纪歳厯曰凡张设宴乐集防宾朋不在结亲一例或有不值结亲亦可用者宜金堂时阳忌与结亲同○曹震圭曰正月宜辰子日不宜甲子日二月宜丑日三月宜寅日四月宜卯亥日五月宜辰日六月宜巳日七月宜午日八月宜丑未日九月宜申日十月宜寅日十一月宜戌日十二月宜亥卯日○右若遇结亲吉日者亦可用不忌四杀满闭日
　　嫁娶
　　厯例曰凡出嫁迎娶等事宜不将日周堂值第堂厨灶日如遇翁姑而无翁姑者亦可用之忌亥日月厌厌对无翘归忌往亡气往亡八龙七鸟九虎六蛇周堂值夫妇日幷忌日月蚀日
　　求嗣
　　厯例曰凡祈祷子息等事宜续世幷神在忌天狗日建破平收日
　　出行【远回乘船登高附】
　　厯例曰凡巡狩省方逺游谋运经营转输宜四相天马驿马建日开日忌往亡四絶四离月厌天贼巳日破日平日收日凡逺回忌归忌月厌乘船渡水忌九坎招摇咸池八风触水龙登高履险忌危日○曹震圭曰正月宜午子日二月卯丑申日三月辰寅日四月子卯日五月寅午辰申日六月未日七月午日八月酉未申亥日九月戌申日十月亥酉子日十一月子寅日十二月亥日○往亡四离四絶须慿本年厯日所定
　　逺行
　　纪歳厯云凡逺旅求谋出入兴贩等事宜月恩日取索宜收日忌大耗小耗天贼四击日出入兴贩忌劫杀宜出行上吉日
　　渔猎【捕捉附】
　　厯例曰凡狩猎取鱼擒捕盗贼等事同宜收日执日雨水后立夏前收日执日危日注捕捉取鱼霜降后立春前注捕捉畋猎遇天恩天赦日不可渔猎止宜捕捉○曹震圭曰獭祭鱼然后虞人入泽梁豺祭兽然后畋猎故雨水后立夏前注捕鱼霜降后立春前注畋猎也
　　牧养【纳畜附】
　　厯例曰凡孳育禽鱼豢养兽类等事宜六仪母仓天仓生气四相忌月害月杀月刑建破平收日纳畜宜定日忌与前同又戌日忌纳犬
　　种莳栽植
　　厯例曰凡种植百谷及栽接花果等事宜母仓四相生气忌九焦地火月杀建破日栽植又宜六仪又忌死神死气乙日
　　开市
　　厯例曰凡开张店坊等事宜五富阳徳满日成日开日忌长星短星四穷四废九空小耗建破平收闭日交易
　　厯例曰凡立契券交贸易等事宜阳徳三合五合六合定日忌长星短星小耗五离建破平收日凡立券忌巳日受田忌戊日
　　酝酿
　　厯例曰凡酿酒醴和醯醢等事宜成日定日忌辛日破日
　　纳财
　　厯例曰凡受田宅纳货财等事宜月恩天仓天愿成日满日收敛货财宜收日忌九空大杀四废四穷长星短星建日破日平日凡出货财忌大耗小耗四耗五虚月虚除日
　　进人口
　　宜收日满日黄道日执储天宝天对天玉青龙天府忌月害五离四穷四离建日除日破日平日
　　开仓库
　　凡开仓库出货财宜阳徳天恩天赦五富满日四时天徳忌大耗小耗五虚月虚四耗四穷九空小时甲日解除
　　厯例曰凡解安宅舍祓除灾眚等事宜解神除神除日晦日幷宜申酉日忌建破平收日若建日与要安倂者可解安宅舍
　　疗病
　　厯例曰凡针灸服药求医等事宜天医天后天巫普护除日破日开日忌死神死气致死游祸月害建日平日收日满日及晦朔望日灭日没日针灸忌血支血忌及人神所在疗目忌闭日服药忌未日问卜忌子日○曹震圭曰死神忌求医疗病死气忌避病求医游祸致死忌服药往亡忌求医未日忌服汤药血支血忌止不宜针刺
　　沐浴
　　厯例曰凡沐浴宜申酉亥子日忌伏社建破平收日凡洗头每月宜用初三日初四日初八日初十日十一日十三日十四日十五日二十二日二十三日二十六日二十七日
　　剃头
　　天宝厯曰剃头宜正二月亥日四五月酉日七八月巳日十月十一月卯日四季月午日用之忌丁日建日每月十五日人神在头日
　　整手足甲
　　厯例曰除手足甲宜丑日寅日六月六日晦日每月初六日十六日忌建破平收日
　　破土
　　厯例曰凡破地开穴发故啓攒权厝殡殓等事宜鸣吠对日忌宻日重日复日土符地囊建破平收日幷太嵗同支干日土王用事后
　　安葬
　　厯例曰安葬建茔权厝迁葬破土斩草等事宜鸣吠日忌宻日重日复日建破平收日开日



　　御定星厯考原卷六
