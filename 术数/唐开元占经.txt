　　钦定四库全书　　　　　子部七
　　唐开元占经目录　　　　术数类二【占之属】卷一
　　天体浑宗
　　卷二
　　论天
　　卷三
　　天占
　　卷四
　　地占
　　卷五
　　日占一
　　卷六
　　日占二
　　卷七
　　日占三
　　卷八
　　日占四
　　卷九
　　日占五
　　卷十
　　日占六
　　卷十一
　　月占一
　　卷十二
　　月占二
　　卷十三
　　月占三
　　卷十四
　　月占四
　　卷十五
　　月占五
　　卷十六
　　月占六
　　卷十七
　　月占七
　　卷十八
　　五星占一
　　卷十九
　　五星占二
　　卷二十
　　五星占三
　　卷二十一
　　五星占四
　　卷二十二
　　五星占五
　　卷二十三
　　歳星占一
　　卷二十四
　　歳星占二
　　卷二十五
　　歳星占三
　　卷二十六
　　歳星占四
　　卷二十七
　　歳星占五
　　卷二十八
　　歳星占六
　　卷二十九
　　歳星占七
　　卷三十
　　荧惑占一
　　卷三十一
　　荧惑占二
　　卷三十二
　　荧惑占三
　　卷三十三
　　荧惑占四
　　卷三十四
　　荧惑占五
　　卷三十五
　　荧惑占六
　　卷三十六
　　荧惑占七
　　卷三十七
　　荧惑占八
　　卷三十八
　　填星占一
　　卷三十九
　　填星占二
　　卷四十
　　填星占三
　　卷四十一
　　填星占四
　　卷四十二
　　填星占五
　　卷四十三
　　填星占六
　　卷四十四
　　填星占七
　　卷四十五
　　太白占一
　　卷四十六
　　太白占二
　　卷四十七
　　太白占三
　　卷四十八
　　太白占四
　　卷四十九
　　太白占五
　　卷五十
　　太白占六
　　卷五十一
　　太白占七
　　卷五十二
　　太白占八
　　卷五十三
　　辰星占一
　　卷五十四
　　辰星占二
　　卷五十五
　　辰星占三
　　卷五十六
　　辰星占四
　　卷五十七
　　辰星占五
　　卷五十八
　　辰星占六
　　卷五十九
　　辰星占七
　　卷六十
　　东方七宿　　角亢氐房心尾箕
　　卷六十一
　　北方七宿　　斗牛女虚危室璧
　　卷六十二
　　西方七宿　　奎娄胃昴毕觜参
　　卷六十三
　　南方七宿　　井鬼栁星张翼轸
　　卷六十四
　　分野畧例　　　月所主国　　　日辰占邦灾变应期　　　逆顺畧例
　　卷六十五
　　石氏中官一
　　卷六十六
　　石氏中官二
　　卷六十七
　　石氏中官三
　　卷六十八
　　石氏外官四
　　卷六十九
　　甘氏中官
　　卷七十
　　甘氏外官　　　巫咸中外官
　　卷七十一
　　流星占一
　　卷七十二
　　流星占二
　　卷七十三
　　流星占三
　　卷七十四
　　流星占四
　　卷七十五
　　流星占五
　　卷七十六
　　杂星占
　　卷七十七
　　客星占一
　　卷七十八
　　客星占二
　　卷七十九
　　客星占三
　　卷八十
　　客星占四
　　卷八十一
　　客星占五
　　卷八十二
　　客星占六
　　卷八十三
　　客星占七
　　卷八十四
　　客星占八
　　卷八十五
　　妖星占上
　　卷八十六
　　妖星占中
　　卷八十七
　　妖星占下
　　卷八十八
　　彗星占上
　　卷八十九
　　彗星占中
　　卷九十
　　彗星占下
　　卷九十一
　　风占
　　卷九十二
　　雨占
　　卷九十三
　　候星善恶占
　　卷九十四
　　杂云气占
　　卷九十五
　　云气犯二十八宿占
　　卷九十六
　　云气犯列宿占　石氏中外官占
　　卷九十七
　　猛将军阵胜负云气占
　　卷九十八
　　虹蜺占
　　卷九十九
　　山石光占
　　卷一百
　　井泉自出河移水火占
　　卷一百一
　　霜雪雹氷寒雾露霾曀霰霁蒙占
　　卷一百二
　　雷霆占
　　卷一百三
　　厯法　　　　　麟徳厯经
　　卷一百四
　　算法　　　　　天竺九执厯经
　　卷一百五
　　古今厯积年及章率
　　卷一百六
　　星图
　　卷一百七
　　星图
　　卷一百八
　　星图
　　卷一百九
　　星图
　　卷一百十
　　星图
　　卷一百十一
　　八谷占
　　卷一百十二
　　竹木草菜占
　　卷一百十三
　　人及鬼神占
　　卷一百十四
　　器服休咎城邑宫殿怪异占
　　卷一百十五
　　禽占
　　卷一百十六
　　兽占
　　卷一百十七
　　牛占
　　卷一百十八
　　马占
　　卷一百十九
　　羊犬豕占
　　卷一百二十
　　龙鱼虫蛇占
　　【臣】等谨案唐开元占经一百二十卷唐瞿昙悉达撰唐艺文志载一百十卷玉海引唐志亦同又注云国史志四卷崇文目三卷此本一百二十卷与诸书所载不符当属后人分卷有异自一卷天占至一百十卷星图均占天象自一百十一卷八谷占至一百二十卷龙鱼虫蛇占均占物异或一百十卷以前为悉达原书故于唐志及玉海卷数相符其后十卷后人以襍占增益之欤卷首标衔悉达曾官太史监事考玉海开元六年诏瞿昙悉达译九执厯则悉达之为太史当在开元初卷首又标奉勑撰而奉勅与成书年月皆无可考惟其中载厯代厯法止于唐麟徳厯且云李淳风见行麟徳厯考唐一行以开元九年奉诏创大衍厯以开元十七年颁之其时麟徳厯遂不行此书仍云见行麟徳厯知其成于开元十七年以前矣所言占验之法大抵术家之异学本不足存惟其中卷一百四一百五全载麟徳九执二厯九执厯不载于唐志他书亦不过标撮大防此书所载全法具着近世推步家所不及窥又玉海载九执厯以开元二年二月朔为厯首今考此书明云今起显庆二年丁巳嵗二月一日以为厯首亦足以订玉海所传之误至麟徳厯虽载唐志而以此书校之多有异同若推入蚀限术月食所在辰术日月蚀分术诸类唐志俱未之载又此书载章嵗章月半总章闰闰分厯周月法法气法厯法诸名与新唐书所载全不合其相合者惟辰率总法等同葢悉达所据当为麟徳厯见行本唐志逺出其后不无传闻异词是又可订史传之讹有禆于考证不少矣又征引古籍极为浩博如隋志所称纬书八十一篇此书尚存其七八尤为罕觏然则其术可废其书固有可采也卷首有万厯丁巳张一熙识语谓是书厯唐讫明约数百年始得之挹元道人钩沈起滞非偶然已乾隆四十五年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀






　　纬书之学盛于西汉自光武严禁不行故厯代儒未及尽睹至唐瞿昙悉达奉勑以成占经一百二十卷探集纬书七十余种可谓无遗珠矣然厯来禁秘不第宋元即我明巨公皆未之见今南北灵台亦无藏本吾弟好读乾象又喜佞佛以布施装金而得此书于古佛腹中可谓双济其美无但不知藏之何代何人而今一旦泄露其关系谅必匪轻吾欲弟列之架上何如藏古佛腹中时也后之览者可不知茍重云时万厯丁巳孟秋上瀚兄明哲书于流云馆中
　　是书厯唐迄明约数百年始获于挹道人亦竒矣哉而志其所获繇来者道人之兄也戊子初夏偶游芜江友人不秘而手録之殆有夙縁乎古宣张一熙质先甫识于必必轩



　　钦定四库全书
　　唐开元占经卷一
　　唐　瞿昙悉达　撰
　　天地名体
　　天体浑宗
　　按后汉河间相张衡灵宪曰昔在先王将步天路用定灵轨寻考本元先准之于浑体是为正仪立度而皇极有逌建也枢运有逌稽也乃建乃稽斯经天常圣人无心因兹以生心故灵宪作兴曰太素之前幽清静寂漠防黙不可为象厥中惟虚厥外惟无如是者永久焉斯谓溟涬葢乃道之根也道根既建自无生有太素始萌萌而未兆并气同色混沌不分故道志之言云有物混成先天地生其气体固未可得而形其迟速固未可得而纪也如是者又永久焉斯谓厖鸿葢乃道之干也道干既育有物成体于是元气剖判刚柔始分清浊异位天成于外地定于内天体于阳故圆以动地体于隂故平以静动以行施静以合化堙郁搆精时育庶类斯谓天元葢乃道之实也在天成象在地成形天有九位地有九域天有三辰地有三形有象可效有形可度情性万殊旁通感薄自然相生莫之能纪于是人之精者作圣实始纪纲而经纬之八极地维径二亿三万二千三百里南北则短减千里东西则广増千里自地至天半于八极则地之深亦如之通而度之则是浑也将覆其数用重差钩股悬天之景薄地之仪皆移千里而差一寸得之过此而往未之或知也未之或知者宇宙之谓也宇之表无极宙之端无穷天有两仪以儛道中其可覩枢星是谓之北极在南者不着故圣人弗之名焉其世之遂九分而减二阳道左回故天运左行有验于物则人气左嬴形右缭也天以阳回地以隂淳是故天致其动禀气舒光地致其静承施候明天以顺动不失其中则四时顺至寒暑不减致生有节故品物用生地以灵静作合承天清化致养四时而后育故品物用成凡至大者莫如天至厚者莫若地至质者曰地而已至多莫若水水精为汉汉周于天而无列焉思次质也地有山岳以宣其气精钟为星星也者体生于地精成于天列居错跱各有逌属紫宫为皇极之居太微为五帝之廷明堂之房大角有席天市有座苍龙连踡于左白虎猛据于右朱雀奋翼于前灵圏首于后黄神轩辕于中六扰既畜而狼蚖鱼鼈罔有不具在野象物在朝象官在人象事于是偹矣悬象着明莫大乎日月其径当天周七百三十六分之一地广二百四十三分之一日者阳精之宗积而成鸟象乌有三趾阳之类其数竒月者隂精之宗积而成兽象兎隂之类其数偶其后有冯焉者羿请无死之药于西王母姮娥以之奔月将往枚筮之于有黄有黄占之曰吉翩翩归妹独将西行逢天晦芒毋惊毋恐后且大昌姮娥遂托身于月是为蟾蜍夫日譬犹火月譬犹水火则外光水则含景故月光生于日之所照魄生于日之所蔽当日则光盈就日则光尽也众星被耀因水转光当日之冲光常不合者蔽于地也是谓闇虚在星星微月遇则食日之薄地暗其明也繇暗视明明无所屈是以望之若大方于中天天地同明繇明视暗暗还自夺故望之若小火当夜而光在昼则不明也月之于夜与日同而差微星则不然强弱之差也众星列布其以神着有五列焉是谓三十五星一居中央谓之北斗动变定占实司王命四布于方为二十八宿日月运行厯示吉凶五纬更次用告祸福则天心于是见矣中外之官常明者百有二十四可名者三百二十为星二千五百而海人之占未存焉微星之数葢万一千五百二十庶物蠢动咸得系命不然何以总而理诸夫三光同形有似珠玉神守精存丽其职而宣其明及其衰神歇精斁于是乎有陨星然则奔星之所坠至则石矣文耀丽乎天其动者七日月五星是也周旋右回天道者贵顺也近天则迟逺天则速行则屈屈则留回留回则逆逆则迟迫于天也行迟者觌于东觌于东属阳行速者觌于西觌于西属隂日与月以配合也摄提荧惑地候见晨附于日也太白辰星见昏附于月也二隂三阳参天两地故男女取焉方星廵镇必因常度茍或盈缩不逾于次故有列司作使曰老子四星周伯王逢絮芮各一错乎五纬之间其见无期其行无度实妖经星之所然后吉凶宣周其详可尽张衡浑仪注曰浑天如鸡子天体圆如弹丸地如鸡子中黄孤居于内天大而地小天表里有水天之包地犹殻之裹黄天地各乘气而立载水而浮周天三百六十五度四分度之一又中分之则一百八十二度八分之五覆地上一百八十二度八分之五绕地下故二十八宿半见半隠其两端谓之南北极北极乃天之中也在正北出地上三十六度然则北极上规径七十二度常见不隠南极天之中也在南入地三十六度南极下规七十二度常伏不见两极相去一百八十二度半强天转如车毂之运也周旋无端其形浑浑故曰浑天也赤道横带天之腹去南北二极各九十一度十九分度之五
　　横带者东西围天之中要也然则北极小规去赤道五十五度半南极小规亦去赤道五十五度半并出地入地之数是故各九十一度半强也
　　黄道斜带其腹出赤道表里各二十四度
　　日之所行也日与五星行黄道无亏盈月行九道春行东方青道二夏行南方赤道二秋行西方白道二冬行北方黒道二四季还行黄道故月行有亏盈东西南北随八节也日最短经黄道南在赤道外二十四度是其表也日最长经黄道北去赤道内二十四度是其里故夏至去极六十七度而强冬至去极百一十五度亦强日行而至斗二十一度则去极一百一十五度少强是故日最短夜最长景极长日出辰入申昼行地上一百四十六度强夜行地下二百一十九度少强夏至日在井二十五度去极六十七度少强是故日最长夜最短景极短日出寅日入戌昼行地上二百一十九度少强夜行地下一百四十六度强
　　然则黄道斜截赤道者即春秋分之去极也
　　斜截赤道者东西交也然则春分日在奎十四度少强西交于奎也秋分日在角五度弱东交于角也在黄赤二道之交中去极俱九十一度少强故景居二至长短之中奎十四角五出夘入酉日昼行地上夜行地下俱一百八十二度半强故昼夜同也
　　张衡浑仪图注曰今此春分去极九十一度少强秋分去极九十一度少强者就夏厯景去极之法以为率也是以作小浑尽赤道黄道乃各调赋三百六十五度四分之一从冬至所在始起令之相当值也取北极及衡各鍼穿之为轴取薄竹篾穿其两端令两穿中间与浑半等以贯之令察之与浑相切摩乃从减半起以为八十二度八分之五尽衡减之半焉又中分其篾抝去其半令其半之际正直与两端减半相直令篾半之际从冬至起一度一移之视篾之半际多少黄赤道几也其所多少则进退之数也从北极数之则去极之度也各分赤道黄道为二十四气一气相去十五度十六分之七毎一气者黄道进退一度焉所以然者黄道直时去南北极近其处地少而横行与赤道且等故以篾度之于赤道多也设一气令十六日皆常率四日差少半也令一气十五日不能半耳故使中道三日之中差少半三气一节故四十六日而差今三度也至于差三之时而五日同率者一其实一节之间不能四十六日也今残日居其策故五日同率也其率虽同先之皆强后之皆弱不可胜记耳至于三而复有进退者黄道稍斜于横行不得度故也春分秋分所以退者黄道始起更斜矣于横行不得度故也亦每气一度焉故三气一节亦差三度也至三气之后稍逺而直故横行得度而稍进也立春立秋横行稍退矣而度犹云进者以其所退减其所进犹有盈余未尽故也立夏立冬横行稍进矣而度犹云退者以其所进増其所退犹有不足未毕故也以斯言之日行非有进退也而以赤道量度黄道使之然也本二十八宿相去度数以赤道为强耳故黄道亦有进退也冬至在斗二十一度少半最逺时也而此厯斗二十度俱一百一十五度强矣冬至宜与之同率焉夏至在井二十一度半强最近时也而此厯井二十三度俱六十七度强矣夏至宜与之同率焉
　　汉灵帝时议郎蔡伯喈于朔方上书曰论天体者有三家宣夜之学絶无师法周髀术数具存考验天状多所违失唯浑天近得其情今史官所用候台铜仪则其法也立八尺圆体而具天地之形以正黄道占察发敛以行日月以步五纬精微深妙百世不易之道也
　　蔡氏月令章句曰天者纯阳精刚转运无穷其体浑而包地地上者一百八十二度八分之五地下亦如之其上中北偏出地三十六度谓之北极极星是也史官以玉衡长八尺孔径一寸从下端望之此星常见于孔端无有移动是以知其为天中也其下中南偏入地亦三十六度谓之南极从上端望之当孔下端是也此两中者天之辐轴所在转运所由也天左旋出地上而西入地下而东其绕北极径七十二度常见不伏圗内赤小规是也绕南极径七十二度常伏不见圗外赤大规是也据天地之中而察东西则天半见半不见圗中赤规截娄角者是也
　　后汉末呉人陆公纪浑天曰先王之道存乎治厯明时本之验着在于天仪夫法象莫若浑天浑天之设久矣昔在颛顼使南正重司天而帝喾亦序三辰尧命羲和钦若昊天厯象日月星辰舜之受禅在璿玑玉衡以齐七政以是数者言之曩时已立浑天之象明矣周公序次六十四卦两两相承反覆成象以法天行周而复始昼夜之义故晋卦彖曰昼日三接明夷象曰初登于天后入于地仲尼説之曰明出地上晋进而丽乎大明是以昼日三接明入地中明夷夜也先昼后夜先晋后明夷故曰初登于天照四国也后入于地失则也日月丽乎天随天转运出入乎地以成昼夜也浑天之义葢与此同仲尼殁大道乖诸子穿凿妄作乃有葢天之説其为虚伪较然可知又曰浑天以日出地上则昼故易曰明出地上昼日三接又曰晋昼也日入于地则夜夜则明伤故易曰明夷伤也乂曰初登于天照四国也后入于地失则也尚书寅宾出日寅饯纳日以此言之知出入于地审矣若日不出于地则何缘得有昼夜明闇乎天半覆地上半周地下绕地而运故二十八宿半见半隠如天半右覆地上半不在地下二十八宿何故更见更隠乎由此言之天乃裹地而运信矣此是昏明之大术也天之形状圆周浑然运于无穷故曰浑易曰干为天为圜又曰先甲三日后甲三日终则有始天行也此之谓矣天大地小天统地半覆地上半周地下譬如卵白白绕黄也子云太经曰天穹隆而周乎下地旁薄而向乎上故知天裹地下周天三百六十五度四分度之一一百八十二度八分度之五覆地上一百八十二度八分度之五周地下故二十八宿半见半隠日月出入以成昏明也北极星北方偏出于地三十六度南极中偏入于地亦三十六度南极北极天轴所在转运所由譬车之有轮所以自行也众星皆移无常惟北极守中不易是以知其为天中也天倾故极在中北仲尼曰譬如北辰居其所而众星共之又太经曰天圆地方极枢中央动以厯静时乘十二以建七政是以尧典曰在璿玑玉衡以齐七政此之谓也绕南极七十度常在地下不出地周天一百七万一千里东西南北径三十五万七千里立径亦然自外诸説度次交防与蔡氏张衡同故畧云呉时庐江王蕃浑天象説曰幽平之后周室遂卑天子不能颁朔鲁厯不正百有余年以建申之月为建亥而怪蛰虫不伏也厯纪废壊道术浸乱浑天之义传之者寡末世之儒或不闻见各以私意为天作説故有周髀宣夜之论宣夜絶无师法周髀见行于世考验天状多所违失依刘洪乾象厯之法而论浑天曰前儒旧説天地之体状如鸟卵天包地外犹殻之裹黄也周旋无端其形浑浑然故曰浑天也周天三百六十五度五百八十九分度之百四十五东西南北辰转周规半覆地上半在地下故二十八宿半见半隠以赤仪准之其见者常百八十二度有竒是以知其半覆地上半隐地下其二端谓之南极北极天之中也北极在正北出地三十六度南极在正南入地亦三十六度两极相去一百八十二度半强众星皆移而北极不徙犹车轮之有轴也绕北极径七十二度常见不隐谓之上规绕南极七十二度常隐不见谓之下规是也上规去南极下规去北极皆一百四十度半强以二规于浑仪为中规赤道带天之纮去两极各九十一度少强黄道日所行也半在赤道外半在赤道内与赤道东交于角五弱西交于奎十四少强其出赤道外极逺者去赤道二十四度斗二十一度是也其入赤道内极逺者入赤道二十四度井二十五度是也日南至斗二十一度去极百一十五度少强是日最南去极最逺故景最长黄道斗二十一度出辰入申故日亦出辰入申昼行地上百四十六度强故日短夜行地下二百一十九度少弱故夜长自南至之后日去极稍近故景稍短日昼行地上度稍多故日稍长夜行地下度稍少故夜稍短日行度稍北故日出入稍北以至于夏至日在井二十五度去极六十七度少强是日最近北去极最近故景最短黄道井二十五度出寅入戍故日亦出寅入戍日昼行地上二百一十九度少弱故日长夜行地下百四十六度强故夜短自夏至之后日去极稍逺故景稍长日昼行地上度稍少故日稍短夜行地下度稍多故夜稍长日所在度稍南故日出入稍南以至于南至而复初焉斗二十一度井二十五度南北相应四十八度春分日在奎十四少强秋分日在角五少弱此黄赤二道之中交也去极俱九十一度少强南北处斗二十一井二十五之中故景居二至长短之中奎十四角五出夘入酉故日亦出夘入酉日昼行地上夜行地下俱百八十二度半强故日见之漏五十刻不见之漏五十刻谓之昼夜同夫天之昼夜以日出入为分人之昼夜以昬明为限日未出二刻半而明日入后二刻半而昏故损夜五刻以増昼刻是以春秋分之漏画五十五刻浑天遭周秦之乱师传断絶而丧其文唯浑仪尚在台是以不废故其详可得言至于纎微委曲阙而不传周天里数无闻焉尔而洛书轨曜度春秋考异邮皆云周天一百七万一千里至以日景验之违错甚多然其流行布在众书通儒达士未之考正是以不敢背损旧术独摅所见故按其数更课诸数以究其意也古厯皆云周天三百六十五度四分度之一皆分一百七万一千里数为一度阔二千九百三十二里七十一步二尺七寸四分大强斗下分为七百三十三里一十七步五尺一寸八分大弱三光之行不必有当术家以算追而求之故诸家之厯各有异同汉灵帝之末四分厯与天违错时防稽东部都尉太山刘洪善于推候乃考术史官自古至今厯法原其进退之行察其出入之验视其往来度其终始课斗下分不能四分之一减以为五百八十九分之一百四十五更造乾象厯以追日月五星之行比于诸家最为精密今史官所用则其厯也故所作浑象诸分度节次及昏明中星皆更以乾象法作之周天一百七万一千里以乾象法分之得二千九百三十二里八十步三尺九寸五分弱斗下分为七百二十一里二百五十九步四尺五寸二分强乾象全度长古厯全度九步一尺二寸少弱斗下分减古厯斗下分十一里五十八步六寸六分弱其大数俱一百七万一千里斗下分减则全度纯数使其然也又陆绩云周天一百七万一千里东西南北径三十五万七千里立径亦然此葢天黄赤道之径数也浑天葢天黄赤道周天度同故绩取以言耳此言周三径一也古厯术日率圆周三中径一臣更考之径一不翅周三率周百四十二而径四十五以径率乘一百七万一千里以周率约之得径三十二万九千四百一里一百二十二步二尺二寸一分七十一分分之十东西南北及立径皆同半之得十六万九千七百里二百一十歩一尺六寸百四十二分分之八十一地上去天之数也夫周径固前定物为葢天者尚不考验而乃论天地之外日月所不照隂阳所不至日精所不及仪术所不测皆为之説虚诞无征是亦邹子海之类也臣谨更以晷景考周天里数按周礼大司徒之职云土圭之法测土深正日景以求地中日南则景短多暑日北则景长多寒日东则景夕多风日西则景朝多隂日至之景尺有五寸谓之地中郑云土圭之长尺有五寸以夏至立八尺表其景适与圭等谓之地中今颍川阳城地为然郑云凡日景于地千里而差一寸景尺有五寸者南戴日下万五千里也诚以八尺之表而有尺五寸景是立八十而旁十五也南万五千里而当日下则日当去其下地八万里矣从日斜射阳城则天径之半也天体圆如弹丸地处天之半而阳城为中则日春秋冬夏昏明昼夜去阳城皆无盈缩矣故知从日斜射阳城为天径之半也以勾股法言之旁万五千里则勾也立八万里则股也从日斜射阳城则也以勾股求法入之得八万一千三百九十四里三十步五尺三寸六分天径之半而地上去天之数也倍之得十六万二千七百八十八里六十一步四尺七寸二分天径之数也以周率乗之径率约之得五十一万三千六百八十七里六十八步一尺八寸二分周天之数也减甄曜度考异邮五十五万七千三百一十二里有奇一度凡一千四百六里百二十四步六寸四分十万七千五百六十五分分之万九千四十九减旧度千五百二十五里二百五十六步三尺三寸二十一万五千一百三十分分之十六万七百三十分夫末世之儒多妄穿凿补増河洛窃作防纬其言浮虚难悉据用六官之职周公所制勾股之术目前定数晷景之度事有明验以此推之近为详矣黄赤道相与交错其间相去二十四度以两游仪准之二道俱三百六十五度有竒是以知天体圆如弹丸而陆绩造浑象其形如鸟卵然则黄道应长于赤道矣绩云东西南北径三十五万七千里然则绩亦以天形正圆也而浑象为鸟卵则为自相违背月行二十七日有竒而周天其行半出黄道外半入黄道内在内谓之隂道在外谓之阳道其行隂阳道极逺者不过六度黄道无常诸家各异各依其厯节气所行宿度尚书月令太初三统四分乾象各不同昏明亦异日行蹉跌不遵常轨之所为也夫三光之行虽有盈缩天地之体常然不变故诸家之厯皆不着浑象唯黄道当各随其厯而错之而今臣所施黄道乾象法也审校先代诸儒于春秋二分多差而冬夏二至恒在二分限中蕃按浑象之法地当在天中其势不便故反观其形地为外匡于已解者无异在内诡状殊体而合于理可谓竒巧古旧浑象以二分为一度周七尺三寸半分汉张衡更制以四分为一度凡周一丈四尺六寸一分臣以古制局小以布星辰相去稠穊不得了察而张衡所作又复伤大难可转移前表间以三分为一度事许令臣新作周一丈九寸五分四分分之三长古法三尺六寸五分四分分之一减张衡亦三尺六寸五分四分分之一浑象法黄道赤道各广一度有半故今所作浑象黄赤道各广四分半相去七寸二分浑仪中筩为璇玑外规为玉衡【呉太史令陈卓所作浑天论与王蕃大同】姜岌浑天论答难曰浑天之説天体包裹地在其中七曜躔丽道有常率天体旁倚故日道南高而北下运转之枢南下而北高二枢为毂日道为轮周回运移终则复始北枢谓之北极出地上三十六度故天北际七十二度常见而不伏南枢谓之南极入地下亦三十六度故天南际七十二度常伏而不见或云火阳也故外照金水隂也故内景日为阳精故外照月为隂之宗应内景而月复能外照何也对曰月光者日曜之所生是故外景如日照也是故莹金澄水得日之照照物亦有景又曰月无亏盈亏盈由人也日月之体形如圆丸各径千里月体向日常有光也月之初生日曜其西人处其东不见其光故名曰魄魄一日之后微东而南故明生焉八日正在南方半之故见其也望则人处日月之间故见其圆也假使月初生时移人在日月之间东向以视则月光圆若望也夏至之日日入戌月初生时则西北近日有光及出于寅未阅三日以视月则东北近日处光满也研之于心验之于目月体向日有光而形圆矣难者又云日曜星月明乃生焉然则月望之日夜半之时日在地下月在地上其间隔地日光何由得照月闇虚安得常在日衡对曰日之曜天不以幽而不至不以明而不及赫烈照于四极之中明光曜焕乎宇宙之内循天而曜星月犹火之循突而升及其光曜无不周矣惟冲不照名曰闇虚盖日及天体犹满面贲鼔矣日之光炎在地之上碍地不得直照而散故薄亏而照则近在地之下聚而直照故满盈而照则逺以斯言之则日光应曜星月有何碍哉易传日夜食则星亡无日以曜之故也难云地上不得直照而散故薄亏而照近检先望一日日未入地而月已出相去三十余万里日在地上散而直照不应及月而使月全明者何也对曰薄亏而照则近是言碍地光难周耳水流湿火就燥类相从也月星者类也日光散照虽不及月譬之燃烛一烛在上一烛在下灭下烛使烟相当则上灭之炎循烟而下燃下烛矣此类相从也难者又曰日夜食则众星亡按月体不大于地今日在地下月在地上地体大尚不能掩日使不照月月体小于地安能掩日使不照曜星也对曰上元之初日月如叠璧五星如连珠故曰重光重光者日在上月次之星居下地在宿内故掩日月光星月存而曜亡也月在星宿之外故掩日日光不得照星也
　　梁武帝尝仪云月体不全光星亦自有光非受明于日若是日曜月所以成光去日逺则光全去日近则光缺五星行度亦去日有逺近五星安得不盈亏当知不然太隂之精自有光景但异于太阳不得浑赫星月及日体质皆圆非如圆镜当如丸矣
　　祖暅曰姜岌此言非也星犹月禀日之光然后乃见若星在日里则应盈魄今既不然故知星在日表而常明也按星体自有光曜非由禀日始明今星宿有时食月在魄中分明质见则是星行亦在月里不专在表又姜岌承二烛为喩理亦迂回非实验也
　　晋侍中刘智论天曰凡含天地之气而生者人其最贵而有灵智者也是以动作营为皆应天地之象古先圣王观灵曜造算数准辰极制浑仪原性理考征详赞其幽义而作厯术焉浑仪象天之圆体以含地方轮转周匝中有二端其可见者极星是也谓之北极在南者在地下不见故古人不名隂阳对合为羣生父母精象在于五星其于共成天地之功也则日月为政五星为纬天以七纪七曜是也北极不过为众星之君命政指授以斗建时斗有七星与曜同精而布节气于下者也晦朔分于东西消息辨于南北取以定四方天地配合方气有常天以七纪方修其政故方有七宿二十八星是也天有常度日月成象众星有宫分方物有体类在朝象官在野象物在人象事理自然也众星定位七曜错行盈缩有期节故厯数立焉日太阳也施温万物生施光则隂以明众所禀为倡先者也君尊之象也月太隂也禀照于阳亏盈随时有所禀受臣卑之道也五星象五常托四时成五事旧説日譬犹火也月譬犹水也火则施光水则含景故月光生于背日当日则光盈近日则明灭然则月为臣象可知矣又曰当其冲月食者隂性毁损不受光也君臣不等强日月不等明隂在于上不自抑损阳必侵之朢在交度其应必食故诗云彼月而食则维其常道势然也侵甚则既虚之象也日尊君象也月卑臣象也晦朔之防交则同道同道则形相蔽天道君为尊臣由臣道虽度相值月不掩日卑下尊也不由臣道月掩日体卑凌尊也是故太平之时交而不食尊卑道顺或问云颛顼氏造浑仪黄帝为葢天其遗说云葢天象笠极在其中日月逺近以为晦明浑仪以天裹地地载于气天以回转而日月出入以为晦明二説谁其得之刘智曰葢天之论谬矣以春秋二分日出夘入酉若天象车葢极在其中日月星辰回还藏明二分之时当昼短夜长今以漏刻数之则昼夜分等以日入较之则出夘入酉此葢天之説不通之验也然此二器皆古之所制但传説义者失其用耳昔者圣王治厯明时作圆葢以图列宿极在其中廻之以观天象未可正昏明分昼夜故作浑仪也象天体亦以极为中而朱规为赤游周环去极九十一度有竒考日所行冬夏去极逺近不同故复画为黄道夏至去极近冬至去极逺二分之际交于赤道二道有表里以定宿度之进退为术乃密至汉顺帝时南阳张衡考定进退灵帝时太山刘洪步月迟疾自此之后天验愈详自司马迁刘向刘歆雄贾逵张衡蔡邕刘洪郑此九君者不但精于算步皆博索沈综才思逺而不合论浑葢之用明定日行四时之道虽或精考雅有所得亦或出心裁失其本防人之不同处意各异道之难尽效于斯矣
　　或问曰古厯论月食或云隂损则不受明或云闇虚闇虚所在值月则月食值星则星亡今子不从何也刘智曰言闇虚者以为当日之冲地体之防日光不至谓之闇虚凡光之所照光体小于所蔽则防大于本质今日以千里之径而地体蔽之则闇虚之防将过半矣星亡月毁岂但交防之间而已哉由此言之隂不受明近得之矣又问曰若如所论必有大防月在日冲何由有明刘智曰夫隂含阳而明不待阳光明照之也隂阳相应清者受光寒者受温无门而通虽逺相应是故触石而云出者水气之通也相向而相及无逺不至无隔能塞者至清之质承阳之光以天之圆面向相背侧正不同光魄之理也隂阳相承彼隆此衰是故日月有争明日微则昼见若但以形光相照无相引受之气则当阳隆乃隂明隆阳衰则隂明衰二者之异无由生矣
　　后魏太史令晁崇修浑仪以观星象按其仪以永兴四年嵗次困敦创造传至后魏末入齐往周随至于大唐歴年久逺仪葢日以倾坠太史者厯正也自景云三年奉勑重令修造使银青光禄大夫检校将作少监杨务廉与银青光禄大夫行太史令瞿昙悉达正议大夫行太史令李仙宗试太史令殷知易荆州都督兼秘书监兼右卫率薛玉银青光禄大夫检校秘书监呉师道正议大夫行秘书少监阎朝隠等首末共营各尽其思至先天二年嵗次赤奋若成其铭曰周天三万七千里分寸无败成歳三百六十日盈缩有期敬之敬之以授人时今史司见用测候
　　守太子率更令何承天论浑象体曰详寻前説因观浑仪研求其意有悟天形正圆而水居其半地中高外卑水周其下言四方者东曰旸谷日之所出西曰蒙汜日之所入庄子又云北溟有鱼化而为鸟将徙于南溟斯亦古之遗记四方皆水证也四方皆水谓之四海凡五行相生水生于金是故百川发源皆自山出由高趋下归注于海日为阳精光曜炎炽一夜入水所经焦竭百川归注足以相补故旱不为减浸不为増又云周天三百六十五度三百四分之七十五天常西转一日一夜过周一度南北二极相去一百一十六度三百四分度之六十五强即天径也黄道斜带赤道春分交于奎七度秋分交于轸十五度冬至斗十四度半强夏至井十六度半弱从北极抉天而南五十五度强则居天四维之中最高处也即天顶也其下即地中也自外与王蕃大同徐爰宋书云元嘉十三年有诏太史令钱乐之依旧説铸浑天铜仪径六尺八分周一丈八尺二寸六分地在天内立黄赤二道南北二极规布列二十八宿北斗极星五分为一度置日月五星于黄道之上置立漏刻以水转仪昏明中星与天相符到十七年又被勅作小浑天径二尺二寸周六尺六寸二分为一度安二十八宿中外宫星备具以白色珠及青黄三色珠为三家星日月五星悉居黄道
　　梁奉朝请祖暅浑天论曰自古论天者多矣而羣氏纷纭防相非毁窃览同异稽之典经仰观辰极傍瞩四维覩日月之升降察五星之见伏校之以仪象覆之以晷漏则浑天之理信而有征辄遗众説附浑仪云考灵曜先儒求得天地相去十七万八千五百里以晷景验之失之于过多既不显求之术而虚设其数葢夸诞之辞非圣人之旨也学者多因其説而未之革岂不知寻其理欤抑未能求其数故也王蕃所考校之前説不啻减半虽非揆格所知而求之以理诚未能遥其实葢近宻乎辄因王蕃天高数以求冬至春分日高及南戴日下去地中数法令表高八尺与冬至景长一丈三尺各自乗并而开方除之为法天髙乗表髙为实实如法得四万二千六百五十八里有竒即冬至日高也以天髙乗冬至景长为实实如法得六万九千三百二十里有竒即冬至南戴日下去地中数也求春秋分数法令表髙及春秋分景长五尺三寸九分各自乗并而开方除之为法因冬至日高实而以法除之得六万七千五百二里有竒即春秋分日髙也以天高乗春秋分景长实实如法而一得四万五千四百七十九里有竒即春秋分南戴日下去地中数也南戴日下所谓丹穴也推北极里数法夜于地中表南傅地遥望北辰细星之末令与端参合以人目去表数及表高各自乗并而开方除之为法天髙乗表髙数为实实如法而一即北极细星髙地数也天髙乘人目去表为实实如法即去北辰极下之数也北戴斗极为空桐日去赤道表里二十四度逺寒近暑而中和二分之日去天顶三十六度日去地中冬夏春秋晨昏昼夜皆同度也而有寒暑者地气上腾天气下降故逺日下而寒近日下而暑非有逺近也犹火居上虽逺而炎在旁虽近而微视日在旁而大居上而小者仰瞩为难平观为易也由视有夷险非逺近之效也今悬珠于百仞之上或置之于百仞之前从而观之则大小殊矣先儒弗斯取验用繁翰墨夷途顿辔雄辞折辩不亦迂哉今大寒在冬至后二气者寒积而未消也大暑在夏至后二气者暑积而未歇也寒暑均和乃在春秋分后二气者寒暑积而未平也譬之火始入室而未甚温弗事加薪久而愈炽既已迁之犹有余热也月行有中道有隂道有阳道如姜岌説周髀云日径千二百五十里葢天乖谬已详前识无足采焉以浑象言之失于过大矣张衡日月其径当周天七百三十六分之一地广二百四十二分之一按此而论天周分数圆周率也广分数圆径率也以八约之得周率九十二径率二十九其率伤于周多径少衡之疎也衡以日月之径居一度之半又言八极之维径二亿三万二千三百里既非考定日月径又不明其理饰辞华说不足穷覈者也望日月法立于地中以人目属径寸之管而望日月令日月大满管孔及定管长以管径乘天高管长除之即日月径也月隂精也其形圆其质禀日之光而见其体日光不照则谓之魄故月朢之日日月相望人居其间尽观其质故形圆也二之日日照其侧人观其旁故半魄半明也晦朔之日月照其表人在其里故形不见旧説日月行九道斯葢未究月行之变而假为其説谨按著作郎张东对三道九行曰按汉天文志日有三道月有九行者谓日月行黄道为得其正或行黄道外或行黄道内内外及正行因名三道故曰房有四表三道日月经房星南门即为旱经房星北门即为水日有三道者但内外差及正行之道也月有九行谓青道二出于黄道东赤道二出于黄道南白道二出在黄道西黒道二出在黄道北故郑注月令立春春分日行青道月为之佐立夏夏至日行赤道月为之佐立秋秋分日行白道月为之佐立冬冬至日行黒道月为之佐故月之九行非为黄道外别有九道交横绵络贯于躔舍但为日月既为动物不能不小有盈缩或行黄道内外又按日月以立春合宿在营室即北方之星色当言黒春分合宿在奎奎为西方之宿色当言白而郑云立春春分日行青道者考以嵗起于春春在东方东方色青故起青号南西及北三方准此方故日月共有三道实无九行但以因八节之差顺四时之色曲为九名故月行言九直举其实故日道称三三道九行其义一也则夫日之三道躔于二十八宿月之九行经于八节也梁武帝云自古以来谈天者多矣皆是不识天象各随意造家执所説人着异见非直毫厘之差葢实千里之谬戴盆而望安能见天譬犹宅蜗牛之角而欲论天之广狭懐蚌螺之殻而欲测海之多少此可谓不知量矣系辞云易有太极是生两仪元气已分天地设位清浮升乎上沈浊居乎下隂阳以之而变化寒暑用此而相推辨尊卑贵贱之道正内外男女之位在天成象三辰显曜在地成形五云布泽斯昏明于昼夜荣落于春秋大圣之所经纶以合三才之道清浮之气升而为天天以妙气为体广逺为量弥覆无所不周运行来往不息一昼一夜圆转一周张覆之广莫能际其边际运行之妙无有见其始终不可以度数而知不可以形象而譬此天之大体也沈浊之气下凝为地地以土水为质广厚为体边际逺近亦不可知质常安伏寂然不动山岳水海育载万物此地之大体也天地之间别有升降之气资始资生以成万物易曰大哉乾元万物资始大哉坤元万物资生资始之气能始万物一动一静或此乃天之别用非即天之妙体资生之气能生万物一翕一辟或此亦地之别用非即地之形体四大海之外有金刚山一名鉄围山金刚山北又有黒山日月循山而转周回四面一昼一夜围绕环匝于南则现在北则隠冬则阳降而下夏则阳升而高高则日长下则日短寒暑昏明皆由此作夏则阳升故日高而出山之道逺冬则阳降故日下而出山之道促出山逺则日长出山促则日短二分则合高下之中故半隠半见所以昼夜均等无有长短日照于南故南方之气燠日隠在北故北方之气寒南方所以常温者冬月日近南而下故虽冬而犹温夏则日近北而高故虽夏犹不热北方所以常寒者日行绕黒山之南日光常自不照积隂所聚熏气逺及无冬无夏所以常寒故北风则寒南风则防一歳之中则日夏升而冬降一日一夜则昼见而夜隠黒山之峯正当北极之南故夏日虽高而不能不至寅而现又至戌而隠春秋分则居高下中朝至金刚山之外虽与山平而去山犹逺故为金刚所障日未能出须至夘然后乃现西方亦复如是冬则转下所隠亦多朝至于辰则出金刚之上夕至于申则入金刚之下金刚四面略齐黒山在北当北弥峻东西连峯近前转下所以日在北而隠在南而现夫人目所望至逺则极二山虽有高下皆不能见三辰之体理系隂阳或升或降随时而动至于天气清妙无所不周虽自运动无间日月星辰迟疾各异晷度多少不系乎天金刚自近天之南黒山则近天之北极虽于金刚为偏而南北为一制旨解释云金刚山自近天之南黒山则近天之北极准于金刚为偏而于南北为一令上林馆学士虞剧颖上林馆倪徽仁刘文道等算其度数开列于后臣履等谨奉依敕旨推按厯法表景长短之差日行南北之道旁考经记近较目前莫不事事符合昭然可见谨畧条度数如左日道圎周三百六十五度分为十二辰辰三十度半春秋分出夘入酉冬至则出辰入申夏至则出寅入戌春秋分出夘中左右十五度冬至日出夘南去夘中二十四度则是侵辰九度夏至日出夘北去夘中二十四度则是侵寅九度春分日入酉左右亦各十五度冬至日入酉南去酉中二十四度是侵申九度夏至日入酉北去酉中亦二十四度是侵戌九度北极璇玑玉衡上当天之北五十五度北去黒山顶三十六度夏至日在天南十二度春秋分日在天南三十六度冬至日中日在天南五十度冬至日中日去金刚南三十度梁武説云四大海外有金刚山一名铁围山山北又有黒山虞履等又以璇玑玉衡在人之北五十五度北去黒山三十六度或曰瞻星望月葢不及浑度景量天浑不及葢窃较卵之笠之未尽天体之赜而候之测之才穷推出之妙
　　梁人朱史定天论日一千六百七十里周天六十万二百三十一里径率求之得十九万四千一百六十四里即天东西南北相去之数也求之得九万七千八百里即春秋分日天去地之数也夏至日天去地上八万一千三百九十四里冬至之日为天去地上十万六千二十里也
　　隋掖县丞刘焯浑天论曰璇玑玉衡正天之器帝王钦若世传其象汉之孝武详考律厯则落下闳鲜于妄人共所营定逮于张衡又寻述作亦体制不异闳等虽闳制莫存而衡造有器至呉世陆绩王蕃并更修铸绩小有异蕃乃事同宋有钱乐之魏初晁崇等总用铜铁小大有殊规域经模不异蕃造观蔡氏月令章句郑注考灵曜势同衡法迄今不改焯以愚管留情推测见其数制莫不违爽失之千里差在毫厘大象一乖余何可验况赤黄均度月无出入分至所恒定气不别衡分刻本差轮回守故其为疎谬不可复言亦既由理不明致使众家间出葢及宣夜三説并驱平昕安穹四天腾沸至当不二理惟一揆岂容天体七种殊説又漏景去极就浑可推百骸共体本非异物此真已验彼伪自彰岂朗日未煇而爝火不息理有而阙讵不可悲者也昔蔡伯喈自朔方上书曰以八尺之仪度知天地之象古有器而无其书常欲寝伏仪下案度成数而为立説伯喈以负罪朔方书奏不许伯喈若许亦必不能伯喈才不逾张衡衡本岂有遗思也则有器无书观不能悟焯今立术改正旧浑又以二至之景定去极晷漏并天地高逺星辰运周所宗有本皆有其率祛今贤之巨惑稽往哲之羣疑豁若云披朗如雾散为之错综数卷已成待得景差谨更启送又云周官夏至日景尺有五寸张衡郑王蕃陆绩先儒等皆以为景千里差一寸言南戴日下万五千里表景正同天高乃异考之算法必为不可寸差千里亦无典据明为意断事不可依今交爱之州表北无景计无万里南过戴日是千里一寸非其实差焯今説浑以道为率道里既定得差乃审既大圣之年升平之日厘改羣谬斯正其时请一水工并解算术士取河南北平地之所可量数百里南北使正审时以漏平地以绳随气至分同日度景得其差率里即可知则天地无所匿其形辰象无所逃其数超前显圣效象除疑请勿以人废言不用
　　按刘焯皇极厯云凡日食由月行黄道体所映蔽大较正交如累璧渐减则有差在内食分多在外无损虽外全而月下内损而更髙交浅则间遥交深则相搏或由近而不掩因遥而蔽多所观之地又偏所食之时又别月居外道此不见亏月外之人反以为食交分正等因在南方冬损则多夏亏乃少假均冬夏早晚又殊处南北体则髙居东西傍而下视有邪正理不可一且古史所説本有纷互今故推其梗概求者知其指归茍地非于阳城皆随所而渐异然月食以月行虚道暗气所冲日有暗气天有虚道正黄道常与日对如镜居日下魄曜见隂名曰闇虚月则食故张衡称当月月食当星星亡虽夜半之辰子午相对正隔于地值虚即亏既月兆日光当午更曜时亦隔地无废禀明谅以天光神妙应感通比陆绩于愚凡意天彰于灵曜正当夜半何害亏禀月由虚道表里俱食日之与月体同势等较其食分月尽为多容或形差防増亏数疎而不漏纲要克举议曰月隔奁匣镜不生菱地隔高天月宁含景窃稽诸典比陆绩于愚凡意天彰于灵曜者殆以虚而喻实亦理所絶无必求知也凡事可依必须取论无滞或以当夜半何害亏禀日轮所照日光所临何关大地近验应符乃华言之饰辨非忘私之至公弱于徳强于辨为后人通信乎其然矣
　　唐开元占经卷一
<子部,术数类,占候之属,唐开元占经>
　　钦定四库全书
　　唐开元占经卷二
　　唐　瞿昙悉达　撰
　　论天
　　夫言天体者葢非一家也世之所传有浑天有葢天説浑天者言浑然而圆地在其中葢天者言天形如车葢地形如覆槃皆中高外下二曜推移五星迭觌见伏昏明皆由逺近运移丽天不入于地日之将没去人弥逺明衰光灭故闇其明及其将出去人弥近光明炎炽故显其照雄以为浑天得之难葢天曰今于高山之上设水平以望日则日出水平下若天体常高地体常卑日无出下之理于是葢天无以对也浑天之説天体包裹地在其中七曜躔离道有常率天体旁倚故日道南高而北下运转之枢南下而北高二枢为毂日道为轮周回运移终则复始北枢谓之北极北极出地上三十六度故天北际七十二度常见而不伏南枢谓之南极南极入地下亦三十六度故天南际七十二度常伏而不见
　　周髀云日一度二千九百三十二里有竒夏至景一尺四寸冬至一丈三尺五寸周天百七万一千里径三千五万七千里四表内万五千里其外亦万五千里故天日四游于三万里之中冬南夏北春西秋东皆薄四表而止地亦升降于天之中旁逰之数与天逰同日道星宿之外亦万五千里圎周之径正与四表等冬至之日出辰入申夏至之日出寅入戌进退于六十度之中焉非专四游之差亦有地之升降冬至之后日转北移非专日之移也亦由天地游而南故物有生而不死夏至之后日转南移非专日之移也亦由天地游而北故物有伏而不生二分之日出夘入酉正与地上平故半表之径得天地相去十九万里然则地处天半而下也故曰出地上百八十二度八分度之五谓之昼入地下百八十二度八分度之五谓之夜昼则出地上而西夜则入地下而东周匝百刻昏明五十刻分之日刻数既均天度又等与极应规谓之中绳居寒暑景之和处迟疾之中春分之后日行中绳之北故昼长而夜短伏少而见多景短而温气甚秋分之后日行中绳之南故昼短而夜长伏多而见少景长而寒气多易説冬至之景一丈三尺夏至之景一尺四寸八分并二至之景得一丈四尺四寸八分春分之景七尺二寸四分秋分之景与春分等并二分之景亦得一丈四尺四寸八分然东西南北经纬均也太平时和七曜顺轨优游两仪之中不内不外汉之乾象魏之景初皆以二分之时行浑仪之内故南北濶而东西狭冬至去极百一十五度景长一丈三尺夏去极六十七度有竒景长一尺五寸并度得百八十二度八分度之五并景得一丈四尺五寸春分去极八十九度景长五尺二寸五分秋分去极九十度景长五尺五寸并度得百七十九度并景得一丈七寸五分东西少于南北三度焉东西九千度弱东西之景短于南北之景三尺七寸五分为里三万七千五百东西之径定也而度与景里则有殊然则一度之里一寸之差及四游之説殆难明矣郑以二至之景一寸俱差千里夏至之日八尺之表景得一尺五寸日下之地南于嵩高一万五千里冬至之日八尺之表景得一丈三尺日下之地南于嵩高十三万里夫日髙则景小卑则景差多日无上下之説而天地有升降安得千里同差一寸也故东西之径小于南北之径以度言之则九千里以景言之则三万七千五百里二分之日南北千里葢当景差四寸矣郑氏之言岂合理哉天游薄四面而止日道与四表等不升不降常与四表交错二分之日道与二极应规而天地居四游之中春分之后天地降而下游西南至于夏至天游至南表而止故视日北而高【景差少高之故】自此以后而北至秋分还与日道应规秋分之后天地升而上游而北至于冬至则天游至北表而止故视日卑而南【景差多卑之故】计其进退南北不系于三万里之内春分之后至夏差度二十四除其钩之数乃常南游六万余里此葢升降之度里则少矣今置浑天于地以衡望日地升浑上则日去极逺地降浑下则日去极近逺近之验不必在于南北亦由升降可知矣然则旁游与外降各十二度与天地游三万里相近矣日月丽天有亏有盈有交有防日行日出以半周天焉即月道交错半入日道之内半出日道之外在外谓之行阳在内谓之行隂当交则防防则有食蔡氏月令章句曰天者纯阳精刚转运无穷其体浑而包地地上者一百八十二度八分之五地下亦如之其上中北偏出地三十六度谓之北极极星是也史官以玉衡长八寸孔径一寸从下端望之此星常见于孔端无有移动是以知其为天中也其下中南偏入地亦三十六度谓之南极从上端望之当孔下端是也此两中者天之辐轴所在转运之所由也天左旋出地上而西入地下而东其绕北极径七十二度常见不伏图内赤小规是也绕南极径七十二度常伏不见图外赤大规是也据天地之中而察东西则天半见半不见图中赤规截娄角者是也岌按此与张衡所説不殊而云玉衡长八寸则似是古仪矣又云据天地之中所云规数据葢图缀星是也
　　后汉末呉人陆绩字公纪于孙权时又作浑天仪説绩造浑天图曽于土室居令不觉昼夜巳在内推步度数击鼓节与外相应而不失毫厘陆公纪浑天説云先王之道存乎治厯明时本之验着在于天仪夫法象莫如浑天浑天之设久矣昔在颛顼使南正重司天而帝喾亦序三辰尭命羲和钦若昊天厯象日月星辰舜之受禅在璿玑玉衡以齐七政以是数者言之曩时已立浑天之象明矣周公序次六十四卦两两相承反覆成象以法天行周而复始昼夜之义故晋卦象曰昼日三接明夷象曰初登于天后入于地仲尼説之曰明出地上晋进而丽乎大明是以昼日三接明入地中明夷明夷夜也先昼后夜先晋后明夷故曰先登于天照四国也后入于地失则也日月丽乎天随天转运出入乎地以成昼夜也浑天之义葢与此同【云云】余巳见前篇至与蔡氏张衡同故略云故曰言天体非一家也
　　呉时庐江王蕃字兴元为中常侍善数术尝造浑仪及浑天象説云幽平之后周室遂卑【云云】至日光不得曜星也【与前説并同】










　　唐开元占经卷二
　　钦定四库全书
　　唐开元占经卷三
　　唐　瞿昙悉达　撰
　　天占
　　天名主
　　易曰天地贞观日月贞明　洪范传曰清明者天之体也易曰天行健君子以自强不息　易说卦曰干为天干健也河圗叶光纪曰元气闿阳为天　易干凿度曰清轻者上
　　为天重浊者下为地　礼统曰天地元气之所生万物之祖也天之为言颠也神水珍也　尔雅曰穹苍苍天也春为苍天夏为昊天秋为旻天冬为上天　太经曰九天一为中天二为羡天三为顺天四为更天五为晬天六为廓天七为咸天八为沈天九为成天　考灵曜曰观玉仪之防昏明主时乃命中星中央钧天其星角亢氐东方苍天其星房心尾东北变天其星箕斗牵牛北方天其星须女虚危营室西北幽天其星东壁奎娄西方昊天其星胃昴毕西南方朱天其星觜参东井南方炎天其星舆鬼栁七星东南方阳天其星张翼轸　淮南子曰道始于虚霩虚霩生宇宙宇宙生气清阳者薄靡而为天
　　天数
　　洛书甄曜度曰周天三百六十五度四分度之一一度为二千九百三十二里则天地相去十七万八千五百里　广雅曰天围广南北二亿三万三千五百里七十五步东西短减四步周六亿十万七百里二十五步从地至天一亿一万六千七百八十七里下度地之厚与天高等　灵宪曰天有九位自地至天一亿一万六千二百五十里悬天之景薄地之仪皆移千里而差一寸　闗令内传曰南午北子相去九千一万里东夘西酉亦九千一万里四隅空无相去亦尔天去地四十万九千里徐整三五厯纪曰天地浑沌如鸡子盘古生其中一万
　　八千嵗天地开辟清阳为天浊隂为地盘古在其中一日九变神于天圣于地天日高一丈地日厚一丈盘古日长一丈如此一万八千嵗天数极高地数极深盘古极长后乃有三皇数起于一立于三成于五盛于七处于九故天去地九万里　淮南子曰九野九千九百九十里去地一亿一万里　春秋内事曰天下十二分次日月之所躔也　孝经援神契曰周天七衡六间者相去万九千八百三十三里三分里之一合十一万九千里从内
　　衡以至中衡从中衡以至外衡各五万九千五百里
　　天裂
　　京氏易妖占曰天开见光流血滂滂　天镜曰天裂见光流血汪汪天裂见人兵起国亡　刘向洪范传曰汉恵帝二年天开东北广十余丈长二十余丈星经亦云或则天裂或则地动皆气有余阳不足也地动隂有余天裂阳不足皆下盛强将害君之变也其后有吕氏之乱　景帝三年天北有赤者如席长十余丈或曰赤气或曰天裂其后有七国之兵　晋恵帝元康二年二月天西北天裂按刘向説曰天裂阳不足地动隂有余是时人主昏瞀妃后专制　又八月庚午天中裂为二有声如雷者三君道衰臣下专僣之象也是日长沙王奉帝出拒成都河间二王后成都河间东海又迭专威命是其应也　穆帝升平五年八月己夘夜天中裂广三四丈有声如雷野雉皆鸣是后哀帝荒疾海西失徳太后总万机桓温专权威振内外隂气隆阳道微也　天镜曰天以冬裂天下大兵有隂谋主有丧春秋主君臣懐忧夏冬主有大兵　京房妖占曰天分作乱之君无道之臣欲裂其土国之主当之天镜曰天裂而言如其言天裂见牛马豕天下忧汲
　　冡纪年书曰懿王元年天再启于郑晋穆帝升平五年天裂有声又有天裂见其流水马人
　　天变色
　　洪范传曰天忽变色是谓易常天裂见人兵起国亡天鸣有声至尊忧且惊皆乱国之所由生也　天镜曰天忽变色四夷来侵不出八年有兵
　　天鸣
　　京房易传曰天鸣必有杀行民流亡又曰万姓劳厥妖天鸣　天镜曰天鸣世主失不出十日　又曰天鸣主死百姓哭　河图秘微曰刘帝即位百七十日太隂在庚辰江充搆祸其变天鸣　晋元帝大兴二年八月戊戌天鸣东南有声如风水相薄京房易妖占曰天鸣有声人主忧　晋大兴三年十月壬辰天鸣至甲午止其后王敦入石头王师败绩元帝屈辱制于强臣既而晏驾晋安帝隆安五年闰月癸丑天东南鸣二年九月戊
　　子天东南又鸣是后桓簒位安帝播越忧莫大焉鸣每东南者葢中兴江外天随之而鸣也　晋安帝义熙元年八月天鸣在东南京房易传曰万姓劳厥妖天鸣是时安帝虽反政而兵革歳动众庶勤劳也
　　天雨禽兽　雨虫　雨鼈　雨骨
　　天镜曰天雨鸟兽主兵丧万民流亡　刘向洪范传曰天雨禽兽是谓不祥不出三年其下兴兵
　　洪范传曰人君不亲骨肉亲他人故虫从天堕地骨肉去也不救兵大起其救也立王公率同姓诸侯无偏党则灾消　又曰春秋者虫之灾也以罚暴虐而取于天下贪叨无厌以兴动众取邑治城而失众心虫为害矣文公三年秋雨螽于宋是时宋公以暴虐刑重赋敛
　　无度应是而螽也
　　天镜曰天雨鱼鼈为兵丧万民流亡洪范传曰天雨鱼龞国有兵丧
　　又曰天雨骨是谓阳消王者徳令不行佞人用不出三年有内争易飞候曰天雨骨师将破亡
　　天雨筋　雨膏　雨肉　雨锡　雨水银
　　洪范传曰天雨筋国大饥
　　又曰天雨膏如虫辅臣多贪之应也易飞候曰天雨膏其国有急
　　洪范传曰君无道暴虐天雨肉天雨肉天不享其徳将易其君　续汉书五行志曰桓帝建和三年北地雨肉似羊筋大如手时帝幼太后专政　魏志曰公孙泉将亡襄平北市生肉长围各数尺有头目口喙无手足而动喙摇占曰有形不成者其国灭
　　洪范传曰天雨爵锡如甘露着树木不出三年更政易主白者名甘露黄者为爵锡
　　天镜曰天雨如水银是谓刑枉不出三年兵丧并起亡国失土
　　天雨血
　　京房曰天雨血兹谓不亲黔首怨之不出三年亡其宗人　尚书中候曰夏桀无道天雨血　天镜曰天雨血是谓天见其妖不正者不得久处其位不三年兵起演孔图曰君过满七九则雨血　运斗枢曰偏任不移雨血漂流　京房易传曰王者不顾骨肉不亲九族天雨血二日　又曰血自天堕三年大兵　易飞候曰天雨血流染衣其国亡君戮　太公金匮曰唐尧克有苖问人曰吾闻有苖时天雨血沾衣有此妖乎人曰非妖也有苖诛諌者尊无功退有能遇人如仇故亡耳　京房易曰临狱不解兹谓进非厥咎天雨血天雨血者兹谓不亲宗有怨恐不出三年亡其宗佞人用功天雨血汉书五行志曰惠帝二年雨血于宜阳一顷所刘向
　　以为近赤祥也时大臣诛灭诸吕僵尸流血　又曰哀帝建平四年山阳胡陵雨血广三尺长五尺大者如钱小者如麻后三年王莽专朝诛贵戚
　　天雨羽毛　天雨金银銕钱
　　天镜曰天雨羽毛是谓兴人不常弃亡前后有丧不出九年兵马兴京房曰天雨毛邪人进贤人逃贵人走易飞候曰天雨毛羽其国大风　又曰天雨羽毛大人出亡　又曰天雨羽君徳不通逆于天下
　　天镜曰天雨金为兵丧万民流亡易飞候曰天雨金銕大兵入　天镜曰天雨金銕是谓刑余人君残酷好杀无违不出一年兵交于朝　京房曰天雨金银兵将兴失道之君当之【谨按史记秦献公十八年雨金】　易飞候曰天雨銕钱其国大饥
　　天雨石　雨氷　雨笠　雨杵　雨灰土
　　天镜曰天雨石为兵丧万民亡　京房曰天雨石为政者质信不施伪诈妄行国君死亡
　　易飞候曰天雨氷其国大疾
　　又曰天雨笠国大饥
　　又曰天雨杵其国大饥
　　皇甫士安曰殷纣暴虐天雨灰天雨灰色君有归来邑者　墨子曰商纣不徳十日雨土于亳天雨土君失封易飞候曰天雨土是大凶民人负子东西莫居其乡又曰天雨土是谓高土百姓劳苦而无妨土是谓高
　　社民劳苦繁于土功不安主外戚谋
　　天雨五谷　雨防　雨草木　雨梳　雨釜甑
　　天镜曰天雨五谷是谓禾不熟人君赋敛重数故示戒不出五年困乏军粮墨子曰天雨粟不肖者食禄与三公一位天雨黍豆麦粟稻是谓恶祥不出一年民负子流亡莫有所向　易飞候曰天雨五谷其国大饥　天雨黍为政者去大人出死他国三年有死将
　　又曰天雨防兵起四方
　　天镜曰天雨草是谓増福不出三年外国输糓　天雨草木为兵丧万民流亡　天雨木多风五糓伤　墨子曰国君失信专禄去贤则天雨草　易飞候曰天雨草国有残民破亡　又曰君谗臣不和天雨草木其歳民多兵死
　　易飞候曰天雨梳其国有权
　　又曰天雨釜甑其国大饥　墨子曰天雨釜甑嵗大穰
　　天雨絮布帛　雨蘖　雨墨　雨火
　　天镜曰天雨丝帛天下有兵丧不出六年兵起且乱又曰天雨布帛为兵丧万民流亡
　　墨子曰天雨絮其国将丧无复有兵
　　易飞候曰天雨蘖其君有咎
　　天镜曰天雨墨是谓隂谋君臣无道谗人进用不出五年君亡墨子曰天雨墨君隂谋
　　天镜曰天火烧国郭门其地有谋人欲发　又曰天火焰宗庙人君不谨敬淫佚又数犯冬令也　又曰天火焚朝庙社稷主有大殃国将亡【谨按后魏时造作宫室过度而频有天灾其后寻有兵乱】　又曰一条天火烧正殿此必人君不听諌戮大臣佞人持政　天火烧街有大兵　天火烧厩兵大起天火烧民舍兵方起　天火烧野五谷国将亡　天
　　火烧山阜百姓不安　天火烧万物天下分裂　天火烧牛马兵屠裂　天火烧水逆兵方起　天火焰大木木鸣呼是谓奸起六月霜降　天雨火为兵丧万民流亡　天妄下火焚烧是谓大殃民负子流亡　墨子曰天下火燔邑城门其邑被围　易飞候曰天雨火是谓大凶民人卖其子东西莫居其乡　又曰天官见师为祸司马必败【司马谓兵师也】
　　天殒石　天雨杂物　雨防　雨人
　　京房易候曰王者不顾骨肉不亲九族则天殒石　甘氏曰无云而雷石殒随地大可一丈围形如鸡子两头鋭名曰天鼔所下之邦必有大战伏尸数万不可救春秋僖公十六年陨石于宋五此时宋襄之应也望之是星至地为石其所无光荣之象也
　　天镜曰天雨杂物皆为兵丧万民流亡
　　天雨防是谓不祥不出三年天下兵兴
　　天镜曰天雨人无名字妄语言是谓凶殃不出十二年必易王








　　唐开元占经卷三
　　钦定四库全书
　　唐开元占经卷四
　　唐　瞿昙悉达　撰
　　地占
　　地名体
　　易曰天地贞观日月贞明坤卦曰牝马地类行地无疆象曰地势坤君子以厚徳载物　淮南子曰重浊者
　　淹滞而为地　説文曰元气初分重浊为地万物所陈列也　洪范五行传曰地者成万物者也　元命包曰地者易也言养物懐任易变化含吐应节故其立字土力于一者为地　圣证论曰孔昆云普天之下华岳列居河海所流丘陵坟衍总谓之地　素问曰积隂为地故地者浊隂　元命包曰地所以右转者气浊清少含隂而起迟故转右迎天【谓隂气也】　考灵曜曰地有四游冬至地上北而南三万里矣恒动而不止而人不知譬如人在大舟行而人不觉也　汉地理志曰保章氏掌天文以星土辨九州之地所封之域皆有分星以视吉凶
　　地数
　　河图括地象曰地广东西二万八千里南北二万六千里有君长之八极之广东西二亿三万三千里南北二亿三万一千五百里　诗含神雾曰天地东西二亿三万三千里南北二亿三万一千五百里天地相去亿五万里　广雅曰神农所治四海内东西九十万里南北八十一万里唐帝所治九州地二千四百三十万八千四十二顷夏禹所治四海内地东西二万八千里南北二万六千里　命厯序曰神农始立州制形　甄曜度曰四海东西九十万里南北八十万里　山海经曰帝命防亥步自东极至于西极五亿十选【郭璞注曰防亥健行人选万也】九千八百八步防亥左手把防右手指青丘　一曰禹令防亥一曰五亿十万九千八百步　纪年曰穆王东征天下二亿二千五百里西征亿有九万里南征亿有七百三里北征二亿七里　山海经曰天地之东西二万八千里南北二万六千里出水者八千里受水者八千里　博物志曰地祗之位起形于昆仑纵广万里髙万一千里神物所生圣人仙人之所集昆仑之东北地转下三千六百里有八幽都方二十万里地下有四柱柱广十万里有三千六百轴犬牙相举也　吕氏春秋曰凡四海之内东西有五亿九万七千里南北亦有五亿九万七千里　淮南子曰禹乃使大章步自东极至于西极二亿三万三千五百里七十五步使防亥自北极至于南极二亿三万三千五百里七十五步　古今通论曰夫地者厚三万里凡八极之广东西二十三万三千里南北二十三万一千五百里
　　地动
　　京氏曰地动隂高者为下下者为阳此人君俱进君子为小人同伦任小人为上宰置君子于下位此隂高而阳卑也故反也害及大人　河图秘征篇曰地之动大臣逆　雒书雒罪级曰土震不言众虐盛　尚书夏侯説曰地动大臣盛将有为下不静兵数动也　运斗枢曰地之动乱并孳羣臣蹷施【宋均曰蹷动也施放纵之也】隂讙哗又曰地震之异隂倍主　保干图曰地动下逆无阳自烛则退强臣诛大过免近戚　潜潭巴曰地动摇臣下谋上　运斗枢曰后族专权地动摇宫　春秋公羊传曰臣专政隂而行阳故地震　谷梁曰地动大臣盛将动有变【变谓反也】　夏氏曰地动民不安摇扰流移　刘向洪范传曰地动者臣不臣也臣下大贵也　董仲舒对灾异曰地者隂之类也动者后宫臣下专主之盛阳衰故致疾疫当制后宫齐御百官以救之　京房对灾异曰地者大臣之位当载安万民懐藏物类而动摇者此不欲为君载安万民动摇不安思欲簒杀也　京房传曰地动蹷城天下亡　天镜曰地动世主失不出千日京房曰地动蹷屋室人天下兵行　地移或西或东
　　不列王公此谓不公其行也　地动动牀木嵗大熟地动教令从臣下出必有流血饥亡　地动有赤水出司马戮　地动疾惊牛马禽兽变动天子失地　地独动于灵庙中及朝廷邑有乱臣且凶　国无忠臣地动不已　地比四五日动人主不安　地数动杀人贼臣暴　地以春动有音歳不昌以夏动有音人主有丧以四月动有音五谷不熟民大饥以五月动有音人主有丧民流亡以六月动有音少老多死嵗恶以秋动有音大兵起以九月动有音殃大以冬动有音人主有丧兵起以十月动有音邑有土功以十一月动有音其邑有大兵丧及民饥亡以十二月动有音其邑有兵行　地镜曰地动三年其国民流东西动十日以上必有兵地动千里是谓隂盛阳衰人君犯四时兴土功不出年国有丧　地动壊城郭宫室是谓隂道失四海有兵丧抱朴子曰军中地动必大战或有谋反　张衡上书
　　曰地动者民扰也　易坤灵图曰地大动摇世主之宫国不安　国语曰周幽王二年西周三川皆震伯阳父曰周将亡矣夫天地之气不失其序若过其序民之乱也阳伏而不能出隂迫而不能烝于是有地震今三川实震阳失其所也　史记曰周幽王二年西周三川皆震三川泾渭洛也伯阳甫曰周将亡矣天地之气不失其序若过其序民乱之也阳伏而不能出隂迫而不能烝于是有地震今三川实震是阳失其所而填隂也阳失而在隂原必塞原塞国必亡夫水土演而民用也土无所演民乏财用不亡何待昔伊洛竭而夏亡河竭而商亡今周徳若二代之季矣其川原又塞塞必竭川竭山必崩夫国必依山川山崩川竭亡之征也若国亡不过十年数之纪也　左传曰昭公二十三年八月丁酉南宫极震苌谓刘文公曰君其勉之先君之力可济也周之亡也其三川震今西王之大臣亦震天弃之矣东王必大克注子朝在王城故谓西王敬王居狄泉在王城之东故曰东王　汉安帝永初元年郡国十八地震地者隂也法当安静今乃越隂之职专阳之政故应以震动　汉献帝初平年中京师地震董卓以问蔡伯喈伯喈对曰地动隂盛大臣逾制之所致也公乘青葢车逺近以为非宜为先是山东豪杰并起卓惧乃徙天子都长安燔烧洛阳宫室自为太师号曰尚父乘青葢车金华爪画两轮故諌之卓乃更乗金华皂葢车　地镜曰地动而折有急令近臣谋主兵革兴
　　地坼
　　秘征篇曰三公秉执卦录在心则地坼　考异邮曰臣恣地裂坼　汉含孳曰大夫专权兵陵地坼　海中占曰主好听谗言废置大臣女子为政刑法诛杀不以道理则地坼　京房对灾异曰隂倍阳则地坼臣叛君则义废此人君不亲上下不厚致此灾也不捄则骨肉相残父子分离羌夷叛去　　演孔图曰地坼隂畔不静阳不施臣下专恣故天下以谋去主　潜潭巴曰地裂下分威执曰臣不臣　汉书曰和帝永元七年赵国易阳地裂　京房易传曰地坼裂者臣下分离不肯相从灾及王公　张衡上书曰土裂者威分月令曰季秋行冬令则土地分裂　尚书説曰黄帝相亡则地裂京房易妖占曰隂倍阳地分坼　又曰地分下叛主
　　贤明者退不肖者进　又曰地劈大者此谓兵起天下分离长一里以上及成谷其中有水且至所谓地劈者坼也　又曰地劈于邑城毁废劈于邑朝天下有大兵其邑独亡春夏无伤劈于朝廷邑分离为数乡劈于宫殿室邑社稷灭亡劈于社稷乃大祠其下邑有大殃劈于丘塜下民大死亡　抱朴子曰军中地裂急徙居不则军败　地镜曰地裂劈臣下有分离若在城门骄臣从中起邑有谋兵地裂朝廷分其乡部地裂社稷天下有大兵地裂市里居家不出三年大兵起国有忧王道中忽坼不出四年王道絶有分天地居地分裂一里以上或山阜破丘有水天下流亡地劈有音及见杂物形若于朝廷宗庙丘社道中咸为兵乱国乱地坼有声天下不安国分急兵起地夏裂一丈以上杀五谷秋裂民流亡冬裂大凶兵起国主亡　京房易妖占曰地以正月劈不伤嵗以二月劈人主吉嵗乐以三月劈嵗熟吉以四月劈人主吉嵗熟五谷登以五月劈五谷收以六月劈此嵗定以七月劈此惊骇兵起发以八月劈兵大作民流亡以九月劈煞兵行人主恐亡以十月劈有亡邑有兵以十一月劈民不安兵大作以十二月劈人主大降将凶　潜潭巴曰地鸣而坼君不专政臣叛作易坤灵图曰黄之人精兵起地大裂土化为人　易妖占曰地劈有状掌掌阑阑此兵急邑分有音哅哅乱天下不安传驿相从　地分坼军破将急出去不可止汉阳嘉二年六月雒阳宣徳亭地坼长八十五丈时李固对防以为隂类专恣将有分离之象上帝以戒陛下
　　地陷
　　地镜曰地自陷天王亡地　书纬运期授曰赤帝亡五郡陷　秘征篇云邑之沦主势夺　运斗枢曰邑之沦隂吞阳下相屠　潜潭巴曰天子无深凿地深则民苦邑反沦而下　保干图曰地沦山亡之兆乱如涂祸漫漫　地镜曰地无故自下天下乱兵大起　易妖占曰地自下其君亡　又曰家无故宅自陷下此必人亡其邑君矣　地镜曰地陷没入人君为臣下所擒　异苑曰晋武帝太康五年宗庙地歘陷无故梁自折凡宗庙所以承祖先嗣承世不利安居摧陷是缥絶之征也京房曰山无故自下陷天下兵作　晋太康八年七月大雨殿前陷方五尺深数丈中有破船　京房妖占曰地以正月自下且有大事以三月自下水月火至以五月自下不吉天下有兵民分离乡以六月自下大水且至多不常以七月自下天下兵大行以八月自下天下大摇民多行以九月自下天下有亡主以十月自下天下有兵以十一月自下有水且行以十二月自下大水且移者伤　地镜曰春地陷有大水鱼行人道夏陷兵起国分有非常水秋陷有大兵冬陷有兵水
　　地燃
　　京房易传曰火出地其国大出水其君死　述异记曰姚兴永和十年华山东界地燃广百余步草木烟枯井谷沸竭置生物皆熟民残之征也晋惠帝光熙元年五月范阳国北地燃可爨至九月而骠骑范阳王司马虓薨十一月惠帝用食而崩懐帝即位太傅东海王司马越杀太宰河间王司马颙专柄朝政又寻死遂泪永嘉之乱海沦殪越之乱副亦皆殄灭石勒焚越之尸此其应也　前秦录曰初秦之未乱也闗中大燃无火而烟气大起月余不灭　慕容熙光始四年辽东新郡地燃五年八月为辽西太守邵顔聚徒反至九月败诛熙建始元年正月华阳郡地燃是嵗熙僣号之七年也其年五月为尚书郎苻进谋反事觉诛至九月熙出逸妻瘗进余党推之贼高和为主据城反熙驰还不得入遂逃不免为和所诛后三年宋高祖平齐冬尽坑其众二燕并灭慕容氏殱焉此皆不祥之应也
　　地鸣
　　地镜曰地中哅哅有声人君好兴兵相攻　潜潭巴曰地鸣有声天子不知国政任妇人　地中有声洞洞者邑亡　京房易候曰地中讻讻若嗷嗷为凶祥所爱子死邦有殃
　　地生毛
　　地镜曰地忽生毛天下乱兵起　易妖占曰地生毛百姓劳苦　史记曰赵王迁时人讹言曰秦为笑赵为号以为不信视地之生毛后五年地果生毛七年而秦灭赵
　　地呕血
　　地镜曰地出血为兵乱国亡　地忽生血国将虚　潜潭巴曰地呕血祸之极效也　地镜曰地无故赤如燃兵大起　河图曰地赤如丹血流泛泛　易妖占曰功臣戮厥地生血　王隠晋书曰祖约为豫州府内地皆如丹其后果凶　京房曰地生血贼必来攻凶急去勿留
　　地出光
　　地镜曰地忽生光如火照忧国危亡　潜潭巴曰地生光女谒行　地忽生光小人进贤人灭【注云近验敬晖桓范等被逐而小人用事于时洛阳城东白马寺侧地光如镜行者影现】　京房易候曰不顾骨肉不亲九族厥徳已衰地出光
　　地自出泉
　　地镜曰地无故自成泉天下乱兵起大水　易候曰天不下雨而地自出泉其国大水乱从中生　地镜曰涌泉忽出臣为祸害或以疾不过三年国忧有丧　家中庭忽出泉者当富
　　地自长
　　地镜曰地忽自长在道中天下不通地长邑下其治毁地长市中国有利地长社稷王者増土地长洲屿上亦増土地无故自长如丘陇室屋其上或生草木皆失地亡民春长者吉昌卒长有生树天王安有死树国王亡地夏长年中熟秋长杀生易地冬长国不安地上卒息者大人将起
　　地自营宫　地生杂物　地生卵
　　地镜曰大泽中地无故自营宫女患位卑者暴贵地镜曰地无故生杂物天下乱兵起大水
　　易传曰地自生卵将军且疾
　　地生石
　　京房易传曰地自生石军可久居　地镜曰石生平野庶人逆谋兴兵臣反不出三月齐兵起
　　地生谷
　　京房易传曰地自出五谷将军得大道生黄色将军得土地





　　唐开元占经卷四
　　钦定四库全书
　　唐开元占经卷五
　　唐　瞿昙悉达　撰
　　日占一
　　日名体
　　张揖广雅曰朱明曜灵东君日也兵法曰姓张名长生字子房一名子明字长史能者知便不畏白刃　皇甫谧年厯曰日以昼明名曰曜灵　春秋元命苞曰日之为言实也节也含一开度立节使物咸别故谓之日言阳布散合如一故其立字四合共一者为日望之度尺以千里立【实者周圆缺合一言其身者】　春秋元命包曰天尊精为日阳以一起日以发纪尊故满满故施施故仁仁故明明故精精故外光故火日外景阳精外吐　春秋元命苞曰元开阳为天积精为日散而分布为大辰天一阳成于三故日中有三足乌　淮南天文问诘曰积阳之热气生火火气之精者为日日者阳之主也故阳燧见日则然而为火又曰日者天之使也　河图曰在天为日月在地为水火　杨泉物理论曰日者天阳之精也夏则阳盛故昼长夜短冬则隂盛故夜长昼短春秋则隂阳均故昼夜等　张衡灵宪曰日者阳精之宗积而成鸟象乌有三趾阳之类其数竒也日譬犹火也月譬犹水也火则外光水则含景故宣明于昼纳明于夜如有瑕必露其匿人君者仰则焉　石氏曰日光旁照十万二千里经三十二万四千里同一百万二千里晖经千里【周髀曰经一千二百五十里】周三千里【徐整长厯曰日经千里周三千里周三千里与石氏同也】张衡灵宪曰日月其当天七百三十分之一【徐整长厯曰日】
　　【下于天七千里】
　　日行度
　　雄方言曰日晕为躔歴行也【躔践也】　春秋元命包曰日行一度以立序行三百六十五度四分度之一　春秋元命包曰日月左行周天二千三万里　河图曰天元十一月甲子夜半朔日月俱起牵牛初度推厯考宿正月在营室二月在奎三月在胃四月在毕五月在东井六月在栁七月在翌八月在角九月在房十月在尾十一月在斗十二月在牵牛　河图曰日月五星同道过牵牛女虚危室璧奎娄胃昴皆行其南之九尺毕北七尺觜参北一丈三尺贯东井出鬼南六尺出栁北六尺出七星张北一丈三尺出翌轸北一丈三尺贯角亢出氐南一尺出房左右股间出心北二尺出尾北九尺出箕北一尺贯南斗复至牛此日月五星行常道也洛书曰日月五星行歴左角内行左亢外四尺行歴
　　左氐外行房两股间行心内六尺行尾内十八尺行箕内十二尺行斗柄中一尺行牛中行女外四尺行虚外六尺行危外十三尺行室外十六尺行璧外十三尺行奎外十三尺行娄外九尺行胃外十尺行井中行鬼外十四尺行栁内九尺行觜内八尺行参内十八尺行七星内十五尺行张内十八尺翌内十六尺行轸内十六尺在上者为北此日月五星之正道也　易坤灵图曰王者至徳之萌则日月若连珠璧【郑曰至徳之萌谓将兴之时连璧谓无朔朢之异也】　尚书考灵曜曰天地开辟曜满舒元厯纪名月首甲子冬至日月五纬俱起牵牛初日月若悬璧五星若连珠　淮南天文问诘曰太隂元始建于甲寅【大元初有日月五星之时也】日月俱入营室五度【日月如连璧五星如贯珠皆右行】天一以始建七十六嵗日月复以正月入营室五度无余分【余分少余也】名曰一纪天一凡二十纪千五百二十嵗大终日月星辰复始甲寅之元日月行危一度而嵗有竒四分度之一【危北方宿也】故四嵗而积千四百六十一日而复合故舍八十嵗而复故曰子午夘酉为二绳丑寅辰巳未申戌亥为四钩东北为报徳之维西南为倍阳之维东南为常羊之维西北为之维日冬至则井北中绳隂气极阳气萌故曰冬至为徳日夏至则斗南中绳阳气极隂气萌故曰夏至为刑隂气极则北至北极下至黄泉故不可以凿地穿井万物闭藏蛰虫首穴故曰徳在室阳气极则南至南极上至朱天故不可以夷邱上屋万物蕃息五谷兆长故曰徳在野【夷平也】　汉书天文志曰凡君行急则日行疾君行缓则日行迟日行不可指而知也故以二至二分之星为候日东行星西转冬至昏奎八度中夏至氐十三度中春分栁一度中秋分牵牛三度七分中此其正行七日行疾则星西转疾事势然也故过中则疾君行急之感也不及中则迟君行缓之象也至月行则以晦朔决之日冬则南夏则北冬至于牵牛夏至于东井日之所行为中道月五星皆随之礼纬曰天子服中礼从容中则日月五星不敢纵横京房别对灾异日行房乗三道太平上道升平中道
　　霸世行下道云
　　日晷影
　　许慎説文曰晷日景也　刘煕释名曰晷规也如规画也　周礼地官司徒曰以土圭之法测土深正日景以求地中日南则景短多暑日北则景长多寒日东则景夕多风日西则景朝多隂日至之景尺有五寸谓之地中天地之所合也四时之所交也风雨之所防也隂阳之所和也【按土圭者非削土为其圭象训为度也置圭度景谓之土圭日南则景短多暑者谓夏至日躔南方井宿也日北则景长多寒谓冬至日躔北方斗宿也日东则景夕多风者谓秋分日躔东方角宿也故秋分祭月也日西则景朝多隂者谓春分日躔西方娄宿也故春分祭朝日也古来天图春秋二分并交娄角也谅知夕者秋分之异名朝者春分之别号景长称南至景短称北至今日南则景短日北则景长者先论日躔宿也后论日躔景也】　周髀曰周髀长八尺其勾之损益一寸千里张衡灵宪曰悬天之晷薄地之仪皆移千里差一寸郑司农曰土圭之长尺有五寸以夏至日立八尺表
　　其景适与圭等谓之地中今颍川阳城地为然【按晋太康地记曰河南阳城县是谓土中夏至景尺有五寸所以为候也南越志曰南景在日之南五月立表望之日在表北景在表南交州日景较北三寸林邑九寸一分也】　郑曰凡日景于地千里而差一寸景尺有五寸者南戴日下万五千里也　洪范五行传曰日月之行则有冬有夏而为寒暑若南失节晷过而长则为寒退而晷短则为燠人君急则晷进疾而寒舒则晷退迟而燠故曰急恒燠若一曰晷长为潦晷短为旱奢者为扶扶者邪臣进正臣踈君子不足奸人有余　汉书天文志曰冬至日南极晷长南不极则温为害夏至日北极晷短北不极则寒为害故书曰日月之行则有冬有夏也故治变于下日月运于上矣易纬曰日冬至人主不出宫室寝兵听乐日击黄钟
　　之磬公卿大夫列奏音侍则隂阳之晷如度故夏至之礼如冬至之礼　又曰冬至之日树八尺之表日中视晷晷如度者则其嵗美人民和顺晷不如度者则其嵗恶人民多伪言政令为之不平晷进则水晷退则旱进一尺二寸则月蚀退则日蚀月食则正王臣之行日蚀则正人主之道　又曰冬至晷长一丈三尺【按周髀曰长三尺五寸刘向曰长一丈一尺四寸何承天长一丈三尺祖暅铜表长一丈三尺今厯景长一丈二尺七寸五分】当至不至则旱多温病未当至而至则多病暴逆心痛应至夏至　易纬曰小寒晷长一丈二尺四分【按周髀长一丈二尺五寸小分五何承天长一丈二尺四寸八分祖暅长一丈二尺四寸三分今厯景长一丈二尺二寸八分】当至不至先小旱后大水丈夫多病喉痹未当至而至多病身热来年麻不熟　易纬曰大寒晷长一丈一尺八分【按周髀长一丈一尺五寸一分小分四何承天长一丈一尺三寸四分祖暅长一丈一尺二寸今厯景长一丈一尺一寸五分】当至不至则先大旱后大水麦不成病厥未当至而至多病上气肿　易纬曰立春晷长一丈一寸二分【按周髀长一丈五寸二分小分三何承天长九尺九寸一分祖暅长九尺八寸今厯景长九尺六寸二分】当至不至兵起麦不成病疟疾未当至而至多病熛疾　易纬曰雨水【是今厯启蛰也】晷长九尺一寸六分【按周髀长九尺五寸三分小分二何承天长八尺二寸八分祖暅长八尺一寸七分今厯景长八尺七寸】　当至不至旱麦不熟多病心痛未当至而至多病薨　易纬曰惊蛰【是今厯雨水也】晷长八尺二寸【按周髀长八尺五寸四分小分一何承天长六尺七寸二分祖暅长六尺六寸二分今厯景长六尺五寸四分】当至不至则雾稚禾不穂老人多病疾疟未当至而至多病痈疽胫肿　易纬曰春分晷长七尺二寸四分【按周髀长七尺五寸五分刘向长七尺二寸六分何承天长五尺三寸九分祖暅长五尺三寸七分今厯景长五尺三寸三分】当至不至先旱后水嵗恶禾不熟多病痹未当至而至多病疚身痒　易纬曰清明晷长六尺二寸八分【按周髀长六尺五寸五分小分五何承天长四尺二寸五分祖暅长四尺二寸五分今厯景长四尺三寸四分】当至不至菽豆不熟多病疾疟振寒未当至而至多病暴死　易纬曰谷雨晷长五尺三寸二分【按周髀长五尺五寸六分小分四何承天长三尺三寸五分祖暅长三尺二寸六分今厯景长三尺三寸】当至不至水物杂揉羊不蕃多病疾疟振寒霍乱未当至而至老人多病瘟气肿　易纬曰立夏晷长四尺三寸六分【按周髀长四尺五寸七分小分四何承天长二尺五寸祖暅长二尺五寸三分今厯景长二尺四寸九分】当至不至旱五谷伤牛畜病未当至而至多病头痛肿嗌喉痹　易纬曰小满晷长三尺四寸【按周髀长三尺三寸八分小分二何承天长一尺九寸七分祖暅长一尺九寸九分今厯景长一尺九寸八分】当至不至多凶言有大丧先水后早多病筋急痹痛未当至而至多病熛气嗌肿　易纬曰芒种晷长二尺四寸四分【按周髀长二尺五寸九分小分一何承天长一尺六寸九分祖暅长一尺六寸九分今厯景长一尺六寸四分】当至不至多凶主国有枉令未当至而至多病厥头病　易纬曰夏至晷长一尺四寸八分【按周髀长一尺六寸刘向长一尺五寸八分何承天长一尺五寸祖暅长一尺五寸今厯景长一尺四寸九分】当至不至国有大殃旱隂阳并伤草木夏落有大寒未当至而至多病肩肿　易纬曰小暑晷长二尺四寸【按周髀长二尺五寸九分小分一何承天长一尺六寸九分祖暅长一尺六寸九分今厯景长一尺六寸四分】当至不至先小水后旱有兵多病泄注腹病未当至而至多病膨　易纬曰大暑晷长三尺四寸【按周髀长三尺五寸八分小分一何承天长一尺九寸七分祖暅长一尺九寸七分今厯景长一尺九寸七分】当至不至外兵来年饥多病筋痹胸痛未当至而至多病胫痛恶气易纬曰立秋晷长四尺三寸六分【按周髀长四尺五寸七分三何承天】
　　【长二尺五寸祖暅长二尺五寸五分今厯长二尺四寸九分】当至不至暴风为灾来年岁不稔未当至而至多病疾疟上气咽肿　易纬曰处暑晷长五尺三寸二分【按周髀长三尺五寸六分小分四何承天长三尺二寸五分祖暅长三尺二寸六分今厯景长三尺三寸】当至不至国多淫合兵起麦不熟未当至而至病胀身热不汗　易纬曰白露晷长六尺二寸八分【按周髀长六尺五寸五分小分五何承天长四尺二寸五分祖暅长四尺二寸五分今厯景长四尺】当至不至多病疽疸泄未当至而至多病水腹闭疝瘦　易纬曰秋分晷长七尺二寸四分【按周髀长七尺五寸五分刘向长七尺二寸六分何承天长五尺三寸九分祖暅长五尺三寸七分今厯景长五尺三寸三分】当至不至草木复荣多病温悲心痛未当至而至多病胸脇腹痛　易纬曰寒露晷长八尺二寸【按周髀长八尺五寸四分小分一何承天长六尺七寸二分祖暅长六尺六寸七分今厯景长六尺五寸四分】当至不至来年谷不成畜鸟兽被殃多病疝腰痛不当至而至多病热中　易纬曰霜降晷长九尺一寸六分【案周髀长九尺五寸二分小分二何承天长八尺三寸八分祖暅长八尺一寸七分今厯景长八尺七寸】当至不至百物大耗来年多大风人病腰痛未当至而至多病胸脇肢防　易纬曰立冬晷长一丈一寸二分【按周髀长一丈五寸二分小分二何承天长九尺九寸一分祖暅长九尺八寸今厯景长九尺六寸三分】当至不至地气不藏立夏寒早旱晚水万物不成未当至而至多病臂掌痛　易纬曰小雪晷长一丈一尺八分【按周髀长一丈一尺五寸一分小分四何承天长一丈一尺三寸四分祖暅长一丈一尺三寸今厯景长一丈一尺一寸四分】当至不至来年黍麦不熟多肘腋病未当至而至亦为肘腋痛易纬曰大雪晷长一丈二尺四分【按周髀一丈一尺五寸小分五何承】
　　【天长一丈二尺四寸八分祖暅长一丈二尺四寸三分今厯景长一丈二尺二寸八分】当至不至温气泄夏蝗生大水多病少气五疽小肿未当至而至多病癠疽应在芒种
　　日光明
　　刘向洪范传曰日者昭明之大表光景之大纪羣阳之精众贵之象也故曰其气布徳而主在地日徳者生之类也故日出而天下光明日入而天下防晦
　　日变色
　　礼斗威仪曰日青中黄外是为一不可【日者黄中为主应行君仁黄中而青外君礼黄中而赤外君义黄中而黒外君智五色积聚明照四方矣今反青中而黄外是位次倒置黄为外夺故为一不可矣】赤君喜怒无常轻杀不辜无罪不事天地忽于鬼神天则雨土常热日蚀无光地动雷下降【赤者火火死为土礼失其政天雨土也南方者火故常热也南方为离离为日故日蚀无光火灭灰为土故地动雷者土气所为故雷下降也下者雷电折击下杀人民也】其时不救兵从外来为害戮而不葬日赤中黄外是为二不可白君乱无威臣独逆理而不能诛【白者变为白白系西方之色也万物衰老之处也故为君徳衰乱乱臣专其威无礼君衰乱于政事不能诛也】贤者不得为辅朝中因女而进者众嶐山数崩时大旱河海不流虎狼害人其民好赇吏并为奸兵数十起千里之内其时不救及其年中亡当诛臣逆理进者以禁絶灾害因女进者时日以救则灾及其年日白中黄外是为三不可也黒贱人为君妇人轻贤佞谄候间得亲将小臣所私及危其身【色变为黑者闇故贱人为君黒隂色故妇人持政轻诛贤黑者水流行无所不及随器方员以喻佞人随君方圆故候间得亲私者窃也小人将盗窃其位及其身】时则常雨不休水则海溃河溢民多溺水死乗舟者多蛇入都邑鸡雉同宿【好妇人者必用其言欲废嫡立庶故蛇入都邑雉从鸡宿蛇雉有文章在野喻同政贤从欲代其位故易萌气枢曰继体不改号令不行羣下争利君弱臣强选举失暴风发屋折木为咎则有蛇入都邑雉从鸡宿也】妇人多重死胎子不就【用妇人言欲专其政转相嫉害也】其时不救患在门内【当逺妇人复进贤也】其日黒中黄外是为四不可也　春秋潜潭巴曰箕主正月日色如青赤者昧暝黄亭亭夺光旬望以上七月朔日日蚀近侯辅臣反其正月地动摇官兵大扰　春秋潜潭巴曰房主二月日色如正月旬朢以上八月二日日蚀南夷北狄侵中国流星数出天下旱三年兵来二月天雨血后九十日名水决天下多譌臣朝廷女党悖天子备玩好之喜且以此逢害　春秋潜潭巴曰角主三月日色如正月望旬以上五月大雾九月朔日日蚀十月有兵仓皇其来三月彗星如房后百二十日名山崩荧惑守心其效也故日者天子之象君父夫兄之类中国之应也夫明主之践位羣贤履职天下和平黎民康宁则日丽其精明其光耀　黄帝占曰有道之国日月过之即明人君吉昌人民安宁　尚书考灵曜曰五政不失日月光明五政谓四时及季夏之政也　尚书考灵曜曰日照四极九光东日日中南日日永西日宵中北日日短光照四十四万六千里　礼斗威仪曰君乘土而王其日太平则日五色无主【宋均曰包五行之色不主于一也】　礼纬含文嘉曰君政尊而制命日月贞明　春秋感精符曰王者之明以日为契日明则道正暗昧不明则道乱各以其类占天子常戒以自励　孝经古秘曰日光明海内乐无怨心隂阳调年命长民人以康　孝经内记曰日和五色君有徳　京房易传曰日者众阳之精内明黄五色无主以象人君光照无主不可以色名也　京房易传曰圣主在上则日五色备　京氏曰日大光天下和平上下俱昌延年益寿世无极　孙氏应瑞图曰人君不假臣下以柄权则日月光　又曰王者动不失时日光　王充论衡曰王者道至于天则日大光　韩杨曰日则帝兴亡微【阙】　太子崩海内失命哭声吟吟天下定异推在名公萌之出天子格自正孝度天心思消之天子吉　春秋潜潭巴曰轸主四月日色白丹如黄丹青比梅叶芄兰无色旬朔以上十一月朔日日蚀天子诛于强臣百二十日五山亡一曰君死不葬呉楚以东十国称王天子继絶诸侯多亡豪杰纵横春秋潜潭巴曰张主五月日色如正月旬朢以上十
　　一月朔晦日日蚀南夷为乱后九十日地呕血兵祸并起逆为天上百二十日五星从荧惑聚中国四夷争起妻妾哭于宫天子灭于国其五月彗星五芒出于斗极九虹见交与日并立天子亡诸侯自君上灭庶雄制命兵雷令　春秋潜潭巴曰东井主六月日色赤如赪旬望以上十月朔日日蚀四方射主武将威兵后九十日国大乱其六月天鸣地坼三公九卿皆反各自立为君胜者称王非天命也　春秋潜潭巴曰氐主七月日色青赤若昧暝亭亭夺光旬朢以上正月朔日日蚀后七十日山冡絶崩百川沸腾大臣皆用禄在名公百二十日高峯为谷深谷为陵天下昏乱羣小执纲以方为圆以欺为忠帝人失势俛从风靡天子大弱可防而消春秋潜潭巴曰主八月日色如正月旬朢以上三月朔日日蚀妻后杀主后百二十日地必大动天下起兵害诛王其来八月殒石五六月天下谋杀其王易于卿大雨壤波流翔主失伍姓不亡期百二十日斗星消易姓起至期而无征天子缮三王之政五帝之功以立中兴　春秋潜潭巴曰奎主九月日色如正月青黒不明旬朢以上来嵗天雨蝗五月殒霜京师中三月晦日日蚀天子以色后妃党横其来九月虎入邦雉羣翔巢国中天子好野游主人去外人昌呉楚以南灭兵乱以兴春秋潜潭巴曰东璧主十月日色如黒文然四
　　月朔日日蚀后七十日蛇羣入市雉死庙堂之中主失国野鸟跦跦或致鸜鹆君王危天下惊隣国入主出臣下逐上其类令天子偹司祸为福　春秋潜潭巴曰虚主十一月日色如绿绨旬朢以上十日天雨堵【宋均曰堵当作赭赤色土也】五月朔日日蚀大臣杀主七十日大霜天下无所措不出民或藏匿走入宫主惊去国天下瓦解礼义消烁中国夷狄其来七月出兵大合屠君诛父无服之属九族之亲君臣易位　春秋潜潭巴曰斗主十二月日色如灰如涂如虹如合旬朢以上六月朔晦二日日蚀九十日日魄大臣专国代其君为王天子废斥强侯执命夷狄内侵中国百年上无天子下无方伯众狼为政后二百二十日虎哭地陷天雨沙山跃石其来六月天子弱大臣为主　春秋感精符曰君营于邪辅宰不纳奢大纵盗快意所欲民不聊生则游气蔽日日青黄白黒　春秋感精符曰主弱则日色赤如灰王沦泞则日流血　又曰大臣擅命妻专盗成党女妃虚赋敛残贼则日为青黄　又曰君不听明无知徳为臣下所侵则日光青赤后大旱地动摇　又曰日青赤黄白黒乍连于气茫茫不可以类推象度三十日以往蚀无期此至乱故比年日蚀　又曰夷狄并侵兵将用则日紫又曰日色赤如灰主以急见伐　春秋纬曰日黄浊
　　布散必有后党嬖　孝经契曰日和五色明照四方黄白失信赤青夺明黒多暴害乖离失信则慢　孝经左契曰日变有五色苍色见于百姓也　京氏曰察天不顺厥异日赤其中有黒　京氏曰日变色青为饥与忧赤为争与兵黄为徳与善白为旱与丧黒为水民半死又曰日赤如赭布如灰不出其嵗有大将死于野
　　又曰日有黒光不出六十日有大水伤五糓空屋所见之国籴贵十倍二旬乃止　京氏曰救黄经云贤者之言行之而蔽其人有以其美自厥异日色黄黄者中和色喻美行也人君内有贤臣卒得其位保其社稷人君自知非其徳行所能设称其人则复矣　赦赤经云人君不学道无以教下发号令动害百姓日应之而赤人君听用仁贤尊之如宾客避寝思道则复矣救黒经云臣不能进諌其君怨下见百姓故日黒人主当忧劳求贤罢左右强臣则黒除矣　救白经云人君软弱海内咸贫日白六旬不可复变未满六旬求任贤臣抗武威诛罚为非则复矣　夏氏图曰日晕黄浊黒动摇为风雨其不动摇忧病暴怨　荆州占曰日始出一竿赤如血有死王以宿占国　又曰日赤如血其国君死赤始末赭将军战死于野【按王隠晋书曰东海王越自阳成帅甲士四万京邑多徙次许昌以鸣崇为兵司马越领豫州牧三月四日日有赤散流其光若血下流其光之所照皆赤日中有若飞鹢者七八十九日越薨于项也】　孝经内记曰主不敬天地犯名山大川则日色青白黄黒　甘氏曰日或黒青黄师破丧侯王　京氏曰日者太阳之精萌于东盛于南其色赤今乃青青东方少阳色也谓人君微弱国无贤辅则致此灾不救日蚀为灾其救也率股肱正台辅任忠直报功能立将军修城郭　京房易传曰人君不闻道徳其乱国背上则日赤【按洪范曰汉成帝河平元年正月壬寅朔日月俱在营室日赤二月十二日癸未日朔日又赤其夜月赤十三日甲申日出赤如血无光漏上四刻半乃颇有光照地赤黄食时后乃复是时帝无道徳后宫赵氏乱内外宗王氏擅朝逐主亡国之应】　京房易传曰上微弱无法制则日白六十日万物无霜而死　又曰臣下无智勇天下自征伐则日白体动而寒　又曰人君弱而能任其事谓不亡则日白　又曰人君公行愆过不自改则日黒大风起【天无云而日光掩也】　京房曰日有青光不出二旬大风籴贵斗米二千一嵗五见籴倍十见以上民多疾疫不出一年　京氏曰日青君弱亡君无知也黄间若不与也黒慈【阙】甘氏曰臣逆君法日赤如火其国必乱　荆州占曰日色赤而三日不复则雾而昏昼昏此人君无徳故也　又曰日色赤黄其月旱　又曰有黄光照下国有土水若流血名王死之有白光破国主忧丧有青色国实仓有赤光流血滂滂有黒光多死兵【以上日色之变】　乍赤乍白各十日臣有伏兵欲谋君又曰日色如紫名为日死王者恶之
　　日戴光
　　太公兵法曰日戴天下大凶期不出三年
　　日无光
　　太公隂秘曰君不明臣不忠故日无光月不明见变不救殃祸生臣欲反主失名安百姓用贤人弱者扶则无害　又曰凡四时受王之日日月当清明五星顺度润泽有光凡此君臣和同或昼不见日夜不见月五星失度隂蔽日光乱风连日此国君迷荒不顺时令疾病虫霜忠臣受诛谗言者昌兵火欲起民人惶惶盗贼满道死者不葬　黄帝用兵要法曰沈隂日月俱无光昼不见日夜不见月星皆有云障之而不雨此为君臣俱有隂谋两敌相图谋也若昼隂夜月出君谋臣夜隂昼日出臣谋君下逆上　又曰日蒙蒙无光士卒内乱　河图帝览嬉曰日月不光有亡国死王期不出五年　春秋感精符曰三失阳事则日无光　春秋感精符曰君行内虚外有肃敬布政修度之名茍无至诚为下犯冒晚晚不惊则日光防防郁怏不清其后水数淫雨雾霜屡臻　春秋感精符曰日无光主主势夺羣臣盗谗蔽行【按洪范日月曰汉元帝永光元年四月日色青白无影日中时影无光是夏寒至九月乃有光是时宦者恭石显等倚势谗贼忠良上弱不明不义不达之应也】　春秋感精符曰妻党翔羣臣恣横则日黄无光【翔横言从盗也黄地色妻象也恣奸谋故先见于天使日黄至于无光泽也】偏任权柄大臣擅法则日青黒【日为君月为臣月生于水水色青母子助故二气并见】子党犯命权威宫国则游气蔽日日赤郁怏无色【日色赤子生于父父子同气今赤气蔽日子奸父之象也】九十日日黄则日中无影其时叛作璚珥数出黄云入国妻党翔应青则寒霜虐雹偏任气应赤则日鬬湛隂雾集【雾集犹雾防也子犯命应】春秋感精符曰日久不明天子蔽塞各以其类自勅
　　以消之　春秋孔演图曰骐驎鬬兮日无光　春秋纬曰日光亡诸侯叛三十日不光羣祸起　孝经内记图曰日无故过中时无光人君不明天下有雨主兵　甘氏曰日出一年而无光耀其月有王死一曰王有忧孝经内记图曰王骄慢日月失明　孝经内记图曰日出东方二竿亭亭无光为日病未入二竿亭亭无光为日死日死君死日病君病　甘氏曰见一日为十日见二日为一月见一月为一嵗不出其年兵起【按韦昭曰日下无光谓唯质见耳】　荆州占曰日始出二竿未入二竿其色赤而无光其分主凶必有兵丧春则为旱灾在六月　太公兵法曰日未入两竿而无光曜其月必主死一曰主忧京氏曰日未入二竿亭亭无光所舍国君死日出三
　　日无光国乃不昌　甘氏曰日出旦无光阳见徳也日旦而无明入而无光此谓阳见刑也　甘氏曰人君宰相不从四时行令刑罚不明大臣奸谋离贤蔽能则日月无光见瑕适不改其行其国五谷不成六畜不生人民上下纵横贼盗并起　甘氏曰日出无光曜者主病一曰主有负于臣百姓有寃心　甘氏曰日失色所临之国不昌　京房易妖占曰君不明日不光　京氏曰天下云尽赤日不光三十日者有大兵王者亡五十日者兵且作大饥民亡七十日者有大殃亡主兵作大饥九十日者社稷亡百二十日者邑墟亡　京氏曰日月大无光国无王民不安天下有兵　京氏曰日失光明主令不行民饥流亡　京氏曰日无故久无光天下不彰社稷隳亡　京氏曰日月皆无光则渊涸山崩王者恶之　董仲舒灾异占曰日无故白无光其主不死国乃不昌青无光天下人民相食主去日赤无光天下兵起大旱日黄无光天下主失徳名山崩地动日黒无光臣下为政　气经曰日光赤气见为贼者皆君左右大臣也　京房易妖占曰日赤无光君凶也





　　唐开元占经卷五
<子部,术数类,占候之属,唐开元占经>
　　钦定四库全书
　　唐开元占经卷六
　　唐　瞿昙悉达　撰
　　日占二
　　日昼昏
　　春秋感精符曰日者阳之精曜魄光明所以察下夫以照灭昼晦甚所惧也　春秋纬曰后族专权谋为国害则日昼昏　京氏曰奸臣盛日昼昏　春秋运斗枢曰日昼昏之异臣为政莫制持专权跋扈隂骗舒雒罪级曰日昼昏不言擅畔　石氏曰日昼昏行人无影到暮不止刑急民无聊生不出二年大水下田不收　甘氏曰日昼昏鸟羣鸣天下国家分析臣持政期不出五年中　甘氏曰日无故昼昏到暮不出一年大水　京房别对灾异曰国有谗佞朝有残臣则日无光暗防不明易曰日中见斗日中星见明其防也故贬之为暮也
　　其救也逺佞谄近忠直修经典闭私道则日光明　洪范传曰日正昼而防晦者隂反为阳臣反制君也　孝经雌雄图曰子日昼防者水溢山崩水灌凉州凶在武都酒泉　丑日昼防者鬼山崩水出灌兖州凶在济隂任城　寅日昼防者虎山崩水灌徐州凶在下邳琅琊夘日昼防者水山崩一日风山水灌青州凶在平原
　　齐国　辰日昼防者风山崩水出灌州凶在豫章庐江　巳日昼防者龙山崩一曰水山崩水灌豫州凶在淮扬汝南防国一曰凶在淮南昌　午日昼防者水山崩一曰上山水灌幽州凶在日南苍梧一曰水灌青州凶在平原齐国　未日昼者土山崩一曰水山水出灌荆州凶在南阳　申日昼防者石山崩水灌益州凶在蜀郡广汉　酉日昼防者鉄山崩水灌并州凶在河内五原　戌日昼防者气山崩水灌雍州凶在河内太原一曰凶在河内京兆　亥日昼防者岑山崩水灌冀州凶在赵国清河一曰水灌兖州人民也
　　日无云而不见
　　河图曰天无云日不见三日为大丧必有灭国　甘氏曰八月朔日日不见正月酉日日不见主死　春秋汉含孳曰日不出懦下【不出谓日当出不出君懦畏羣下也】则就隂位【燕自阙】春秋纬曰沈日不出则为天下防防俱溺絶
　　日中乌见
　　洛书曰日中有乌见名曰隂徳不出六十日兵出从其所向伐之胜若有国主死【按抱朴子曰呉赤乌十三年日中乌见三足然魏蜀不见孙权死】　京氏曰日中有乌见主失明为政者乱　黄帝曰日中三足乌见者其所居分野有白衣防大旱赤地三足乌出住日外者天下大国受其灾戴麻森森哭声吟吟　太公隂秘曰日中乌见者君咎双乌见者将相逆入鬭者主出走乌动者大饥水旱不时人民流在他乡救之法实仓库举贤士逺佞邪察后宫任有道赦不从则灾消矣　孝经内记图曰日无晕而乌见所宿之国亡絶【王隠晋书惠纪曰元康六年六月日中若飞燕者积数日后有愍懐太子事】　日傍气图曰日中乌见其国君死期三年　荆州占曰常以月十四日候日中有气如飞鸟其地无居者　京房灾异曰日月薄赤见日中乌将军出旌举此不祥必亡
　　日中有杂云气
　　黄帝占曰日中有火光气见者其国左右大臣欲反春秋潜潭巴曰君徳鹰君臣和徳道庆则日含王字【日中有王字者君徳象日光所照无不及也】　石氏曰日中有立人之象君慎左右急　荆州占曰日中有人行者臣害主而主争客胜有三人天絶主人必更　杂云气占曰青气入白如老人黒帽黒衣杖刀立日中从日出至食时不罢君失位　又曰青气入日状如两乌重立日中从日出至食时不罢日无精光夷人为主正治失位河水逆流京房曰祭天不顺兹谓逆日中有黒子　又曰臣不掩君恶令下见于百姓百姓恶君则日变【中有黒者隂也皆日出入时也】文命钩曰偏任权柄大臣擅法则有青黒子　甘氏占曰日青赤掩月不有战必有亡国　京房占曰日中有黒云若赤若青若黄乍五乍十乍三十天子崩【按晋中兴书曰升平三年十月丙午日中有黒子如卵少时而孝宗崩太和四年十月乙未日中有黒子明年海西公废】太公隂秘曰日中有黒气若一若二至四五者此阳中伏隂君害臣上出者臣谋君旁出者君谋臣不出者宫女有忧昏见在臣晨见在君救之法轻刑罚赦无罪节威权安百姓贷不足则灾消矣　又曰日中有黒气者一若二至四五者教令不行三公为乱爵赏不平不救者臣诛君子谋父救之法任贤直信道徳退贪邪轻刑罚察奏纠思刑戮则无害　又曰日中有黑气见君有过而臣不掩故日不明见变不救者主有忧救之法承顺天地申用明堂则无害矣　洪范五行传曰人君有过故不循天治则日黒居侧大如弹丸　荆州占曰日中有黒气大如桃李者臣蔽主明【按何法盛曰太兴四年三月癸未日中有黒子永昌元年十月辛夘日中有黑子是时中宗宠幸刘隗擅作威福殊伤君道王敦因之托晋阳之举兵逼都辇祸及忠贤故日有瑕也宁康元年十月己酉日中有黒子如李二年三月庚寅日又有黒子如鸡卵二枚十一月己巳日又有黒子大如鸡子是时帝已长而康献皇后以从嫂临朝实伤君道故日有瑕太元十三年二月庚子日有黒子大如李十四年二月辛夘日中又有黒子二十年十一月辛夘日中又有黒子是时防稽王以母弟専政故日有瑕】　京氏曰日有白云贯天下有白徒之众三年至其黒云天下有谋不成　京氏曰候日无色其中有赤气大如踊跃为人君絶命　京房妖占曰赤云贯日者状如建鼔此谓守威有扈下此云启之所攻也　荆州占曰赤云贯日如建鼓三年不雨
　　日生牙齿足
　　春秋感精符曰夷狄并侵战兵将用则日垂牙举足其发必子辅政擅威福　郗萌曰日有齿足则其国谋反甘氏曰日足白有破诸侯王　石氏曰日有白足有
　　战者破罢败将军死　洛书曰日始见赤足主坐急见伐名臣反辅相夺　春秋感精符曰日赤足主颠蹷破杀王使并相伐　春秋纬汉含孳曰日赤足君赤走足为火　又曰有赤足数十下江下地则君必出走　春秋考异邮曰日赤足有兴兵者日白足杀诸王侯【按宋均注曰足动也喻臣也日色赤而为足是臣下夺主势而兴兵也白金气故杀大臣也】河图曰日两足庶雄起
　　日有彗芒
　　孝经雌雄图曰日彗者君有火徳天下大丰　高宗曰日上芒如烽火国主失土　春秋纬汉含孳曰日垂芒战争【谓芒角则战也】　洛书曰日有气而芒色黄白润泽是为隂光天子有喜小有徳令赦　夏氏曰上黄白芒君福昌不得正色王有忧
　　日刺
　　孝经雌雄图曰日刺者为有气刺日中也谓下贱度上心知其是非如豫行之也一年有殃臣之犯上也日大色黄最所极甚则众隂恶气近傍则贱度上心为刺在左为欲谏恶在右为欲立王在上为欲抚主在下为欲易君若此之变君急责躬自悔考过执事慎其是非以洽王治也　又曰日刺甲乙父子求恶也日刺丙丁君臣相疑改政教也日刺戊巳后妃有意害君左右日刺庚辛将欲【阙】　　　日刺壬癸宦者有伤
　　日大小
　　春秋汉含孳曰日大则【阙】　处【阙】消日小则夺大日大于常则无光君无羽翼也日小于常则夺威势也　春
　　秋纬曰日大则【阙】　　　　　独立势不出日小则以
　　渐侵【阙】　　　　　　石氏曰日消小者所当国【阙】
　　京氏曰日小主【阙】　赏赐不当
　　春秋纬曰赤帝之灭日消小
　　日分毁
　　孝经内记图曰日分割君失亡　春秋合诚图曰君蔽臣专则日出乃毁　春秋汉含孳曰日毁则国毁【谓日分四五分则国分也】　京氏曰日中分不出五年国亡　孝经雌雄图曰日中分天下分为二　京氏曰露夺日光日中破军灭国一曰隂胜阳臣胜君两敌相当　洛书曰贤人失位谗进忠退政烦民扰则日分为两无救从王民叛荆氏气占曰日中分为两国主死分为两见有乌居其中争主死　荆州占曰日中分为两所舍国亡【按孝经内説图曰当纣之时六月壬子分为两日破为两已上者主尽】　荆州占曰日分为两以上有从王　春秋感精符曰羣臣争则日裂主偏任则日裂为五　春秋纬曰日毁为五帝将煞渐起偏任孝经内记曰日毁为五此谓帝失天下戮于中也　河图曰日割国分　春秋纬曰日裂主诛臣争　尚书中候曰夏桀无道杀闗龙逢灭皇图壊乱厯纲残贼天下贤人逃日伤　春秋纬曰日壊者【阙】
　　京氏曰日无半则国破亡两敌相当　荆州占
　　曰常以正月三日尽八日观日光无环者天下有兵丧春秋纬曰日之穿可贯杌【音脱】
　　日夜出
　　河图曰日夜出是谓隂明割剖国分【按墨子曰昔三苗大乱天命殛之日为夜出随巢子曰三苖大乱妖日宵出】　春秋感精符曰王【阙】　　　则日夜出　尚书金柜曰日夜出者纪纲灭大臣专政作威夺权无救大臣贼其主夺其邦其救也亲仁贤退骄佞填四时布恩惠赦天下则日夜出不为伤也　易纬曰日夜出隠谋合国雄逃亡从处易主　孝经内记图曰日夜出明臣贼其主夺其家一曰兵起天下饥再出三年君死国亡　京氏曰日夜出是谓隂反阳不出二年天下见大兵不出一年有大水在所见处之国天下不安　又曰日暮而出是谓隂重天下见兵　京氏曰日出于夕人君不祥社稷亡　郗萌曰日夜出是谓隂明有国者亡兵起天下饥以日命其国　郗萌曰日夜出照见角宿妾党纵横四夷侵犯十二诸侯攻伐败亡
　　【阙】　　　　　　　　　　　　荆州占曰日宵出是
　　谓明絶【阙】　　　　　　　内伐不昌不出三年有【阙】
　　荆州占曰日夜出北斗见
　　天下兵悉起　荆州占曰日夜出不出二年天下有兵水兵出在所见国【按韦昭洞记曰汉武三年四月有物如日夜出三年春河水溢于平原大饥人相食闽越围东瓯遣严助救之闽越走】
　　日当出不出当入不入
　　春秋纬汉含孳曰日当出不出懦下当入不入【阙】

　　日再出再中
　　石氏曰日再出为渗光其国君死有兵起　春秋汉含孳曰日复中支庶起　京氏曰日再中帝王穷【按帝王郊祭志文帝时新垣平上言曰日再中居顷之日却复中乃更以十七年为元年】
　　日出复入日入复出
　　京氏曰日出复入日入复出主降臣　又曰日出复下日入复高日入复见为还天下大乱期三年　荆州占曰日出又还不出三年天下大乱所谓反者君不秉其柄舍法度用私意不任官职而好自治则日反日还者为日出而复下下而复高无救当为大乱不轨皆叛不从其勅正心固一修古道守法正无忒业则日还不为伤也　春秋感精符曰主惊惧则日入复出　京氏曰日暮入复出天下亡　春秋汉含孳曰日曜则畏后文景移位支庶起跃谓日暮当下入入更跃此畏后权文景者日反也　春秋纬曰跃如则曲从天下骇扰无君桀　孝经曰日已入而光复照兵起
　　日坠日流
　　洛书曰日从天坠有道之君正天下无道之君走　春秋汉含孳曰日流则提击流谓累如赤珠数十在日下此则君兵提击东西也　春秋纬曰日流则君王灭以沈湎并夺
　　日出异方
　　京氏曰日出于午天子失国　京氏曰日出于巳天子失明令不行　河图曰日出西方以母制
　　日并出
　　春秋运斗枢曰主弱公侯狡猾起莫能匡则日并照河图曰日不照月不消山吐泉火烧林　又曰两日照天下民饥　春秋潜潭巴曰两日并出地裂水不流诗纬椎度灾逆天地絶人伦则二日出相争　京氏曰两日并出是谓诸侯有谋自底灭亡天下兵兴无道之臣举兵亡　又曰两日并出天下争王　孝经纬曰夏时两日并出防曰桀无道两日照夷山亡龙逢诛人民散郊社墟　博物志曰桀时费昌之河上见二日在东者焰焰将起在西者沈沈将灭若疾雷之声问于冯夷曰何者为夏何者为殷夷曰西日为夏东日为殷桀将亡乎于是费昌归徙其族于东归商也　京氏曰两日并出是谓并明假主争明天下有两主　京氏曰日并出无道之臣为君争功徳先举兵者昌后举兵者亡荆州占曰两日并出以上是谓乱明乱明出天下大乱家有亲亲欲同谋上皆成形不出三年五谷大贵一石值千钱国大饥　荆州占曰两日以上出天下有灾夏以两日亡　尚书考灵曜曰【阙】帝之亡三日并照【晋阳春秋曰建武元年三日并出观台令史谏章曰天下其三分乎】　巫咸曰三日并见于房心下不出一年天下治有裂地为三州者　京氏曰三日并出大臣争夺王政　又曰三日并出不出三旬诸侯争为王　孝经内记曰三日并出者国君必亡其位有人在前后宫中同人君即亡也　荆州占曰三日并出其国有灭诸侯有亡地空邑河水大出不则其年大兵并大丧　春秋纬曰三日并出天子黜　又曰数日并出两主争　京房占曰二日三日四日五日并出此谓争明天下兵作亦主三四五六主立【按国志曰建兴四年二月江东初闻愍帝凶问羣臣并见五日一日正中央余在四边夏侯族曰天下多天子何所怪也】　汲冢书曰甲居西河天有孳十日并出　淮南子曰尧之时十日并出焦禾稼草木民无所食尧使羿射之中其九乌皆死坠其翼
　　日重累
　　孝经雌雄图曰日重累甲乙皇太子重殃　丙丁大臣折伤　戊巳后妃失御为祟是也　庚辛将卒军奸大行也　壬癸君政暮露而下不掩救也变变悉悉见见者亡灭之事惟有贤君良臣除大恶革伪朝定尊卑如此则消却变众害伏也
　　日鬬鬬而晕蚀
　　黄帝曰凡日鬬以日中三足乌见为正日鬬也常以日出食时候若三足乌不见者不为鬬也　京氏曰两日鬬天下争三日鬬法如鸡鬭相抟当视先灭以决其事金柜曰日鬬者人君内无聪明邪臣争权日鬬者无
　　精众人见乌其中无救期六十六日王者亡其土地其捄辟四门来仁贤授爵分职循名责躬则鬬不为伤海中占曰日鬬月蚀主病胀偏枯口舌咽喉心腹　京氏曰日鬬常以日出至食时以鬬鬬后乌见六十日王者亡地若乌不见不为鬬凡日鬬不及三年下有拔城大战齐燕多水　京氏曰日赤黒比鬬者其国分不出三年中食人大小民饥亡　京氏曰日鬬黄者为中胜中国强青者为左胜左国强白为右胜右国强赤为前胜前国强黒者为后胜后国强不胜者将有殃　京房对灾异曰日鬬或赤或白或苍或黄虎入邦此谓守邑破亡周君以此亡　又曰数日俱出若鬬天下兵大战石氏曰白日与黒日鬬其国相攻天下有兵不出三年大饥　春秋纬曰赤日相荡血滂滂君臣无道行纵横京氏曰日鬬有变晕日蚀君死日皆伤兵起　吕氏
　　曰乱国之主众莫亲邪气盖积则蚀鬭【按尚书璇玑钤曰桀时有日鬬蚀太公金柜曰三苗时有日鬬也】
　　日以十二辰鬬
　　孝经雌雄图曰子日日鬬者李氏欲为天子　魏氏图曰子日日鬬者李氏窦氏欲为天子　孝经雌雄图曰丑日日鬬者赵氏欲为天子　魏氏图曰丑日日鬬者赵氏欲为天子　雌雄图曰寅日日鬬者姚氏欲为天子　魏氏图曰寅日日鬬者邓氏尚氏欲为天子　雌雄图曰夘日日鬬者张氏欲为天子　魏氏图曰夘日日鬬者卫氏张氏欲为天子　雌雄图曰辰日日鬬者边氏欲为天子　魏氏图曰辰日日鬬者陶氏但氏欲为天子　雌雄图曰巳日日鬬者歩氏欲为天子　魏氏图曰巳日日鬬者宗氏上氏欲为天子　雌雄图曰午日日鬭者刘氏欲为天子　魏氏图曰午日日鬬者马氏郭氏欲为天子　孝经雌雄图曰未日日鬬者朱氏霍氏欲为天子　魏氏图曰未日日鬬者【阙】　　欲为天子　孝经雌雄图曰申日日鬬者陈氏欲为天子魏氏图曰申日日鬭者侯氏陈氏欲为天子　孝经
　　雌雄图曰酉日日鬬者【阙】　　　欲为天子　魏氏图曰酉日日鬭者周氏欲为天子　孝经雌雄图曰戌日日鬬者阎氏欲为天子　魏氏图曰戌日日鬬者孔氏刘氏欲为天子　孝经雌雄图曰亥日日鬬者秦氏欲为天子　魏氏图曰亥日日鬬者秦氏尹氏欲为天子
　　日月并出
　　春秋感精符曰后妃专则日与月并照　春秋考异邮曰日月并照出数月俱行或小或大满不消其下必有煞君灭邦女主持政大夫乱纲夷狄内侵天下咸兵京氏曰日月并出为并明天下有两主立　京氏曰气占云日月并俱出君臣争明　京氏曰日月并出兵在
　　内　京氏曰日月两见是【阙】　　　　　皆有兵饥京氏曰日月并出相去二寸臣下作乱灭其主　魏氏图曰日月并见者君为臣臣为君其世乱民相残　孝经内记图曰日月两见十日不雨兵在内起及外　荆州占曰日月并出是谓灭亡天下有国者亡　洪范五行传曰呉之亡也日月并出其后越灭呉臣欺其君夷狄侵中国　荆州占曰日月并见是谓争光大国弱小国不出三年兵起嵗恶风雨不时　荆州占曰日月并出是谓死丧吏人防聚以下凌上　魏氏曰日月并昼见者君弱臣强以臣伐君谋为天子
　　日月与大星并见
　　洛书曰日月大星并出昼见是谓争明大国弱小国强有立侯王者
　　日入月中月入日中
　　春秋感精符曰君亡失阳事日月相干　石氏曰日入月中并不出九十日兵大起　易令曰日入月中铁贵三倍二旬而止　石氏曰日入月中女主病不则将军司马吉　一曰日在月中后死　荆州占曰日见月中者不出三年人主亡月入日中亦然　孝经内记图曰月入日中臣贼其主夺其家　石氏曰月入日中光不灭后妃持政













　　唐开元占经卷六
　　钦定四库全书
　　唐开元占经卷七
　　唐　瞿昙悉达　撰
　　日占三
　　日冠
　　石氏曰有气青赤立在日上名为冠　王朔曰日冠者闻也冠者如半晕也法当在日上　如淳曰日气在日上为冠　魏氏曰冠者君有私事在南宫中　高宗占曰日冠者有喜气从冠外入从中出有喜喜气者谓王相气润泽也　甘氏曰日冠天子立侯王不出三年　孝经雌雄图曰日冠谓臣权在君上也不损至于进所爱复不损害忠良复不损专主威复不损邪行私复不损王政衰复不损谋为非冠也谓不以礼自治也上不知也　孝经内记曰日上冠者君与兄弟姊妹私通　孝经雌雄图曰日冠甲乙天子欲养仇　丙丁君臣相反覆下逆上上不能止息也　戊巳妻党贵宠极也　庚辛将帅僣号欲为奸贼也　壬癸寒贱暴贵
　　日戴
　　石氏曰气在日上名为戴　又曰戴之色青赤　王朔曰日戴者形如直状其上微起在日上为戴戴者徳也国有喜也　如淳曰气在日上为戴　高宗占曰重戴天子有喜得地若有所立
　　日珥
　　石氏曰日两傍有气短小中赤外青名为珥　释名曰日珥者在日两傍之名也珥言似耳在两傍也　如淳曰气在日傍直对为珥　王朔曰珥耳也珥者仁也珥者近臣也珥者亲近之人也珥者当如珥也　甘氏曰珥朝有耳纯白色为丧间赤为兵间青为疾间黒为水间黄为喜　甘氏曰日朝有珥国有行进之事其不行凶能戎　荆氏占曰日夕有珥赤黒白有大客　董仲舒曰日交速而珥兵大出　荆州占曰日交珥象一方众兵皆起军在外者罢　孝经内纪曰日珥赤兵白丧青忧黒死黄有喜不出三年　孝经内记曰日珥人主有喜为拜将军若有子孙一曰有风　郗萌曰日珥人主有憙兵在外亦有憙　洛书曰日珥而张者即人主有忧欲听欲外　荆州占曰日珥北方以及三方必有疾雷　石氏曰有军日有一珥为憙在日西西军战胜东军战败在日东东军胜西军败南北亦然无军而珥为拜将　孝经雌雄图曰日左珥者君有隂事与傍妻为奸在西宫中欲立　摘亡辟曰日有赤黒珥夷人起兵外降附之　孝经雌雄图曰右珥者君有重宫妇人隂事私发　夏氏曰日左右有黄白珥君下赦　京氏曰日以春有二珥人君听事　王朔曰日珥等两军相当无相奈何　摘王辟曰日有两珥无封侯桀恐还自伐京氏曰日两珥且有大使一日两珥焰焰如光为人
　　君有喜　洛书曰日两珥中赤外青色黄白润泽天子喜　洛书曰珥中有赤云贯日有名之人死　京氏曰日有三珥人君有女子忧　孝经内记图曰珥有四天子大喜　石氏曰日有四珥天子拜将太子立王侯　甘氏曰日四珥天子有子孙喜期不出三年　京氏曰日出四珥将军亡日入四珥有大兵　京氏曰日朝五珥国忧兵起夕珥临日两傍必有大客来言北方之事甘氏曰日有六珥命曰大提六十日分有丧若赤云掩日下有亡国
　　日抱
　　如淳注汉书曰气如半环向日为抱　蔡伯喈曰气见于日傍内曲向日为抱　京氏曰气青外赤内曲向日月为抱两军相当顺抱者胜　王朔曰气向日晕状而短则为抱抱者苞也苞者附也抱者近臣也抱者和亲也按其色占之抱黄白润泽法有赦　京氏曰气向日月为抱抱多者来亲附者众多也　孙氏瑞应图曰君贤得土地则有黄抱　京氏曰气抱日为和亲见者其臣欲亲　石氏曰日抱邻国臣佐来降　石氏曰抱气青赤在日月傍为其分若王者有子孙之喜　孝经援神契曰黄气抱日辅臣纳忠　孝经内记图曰日光润泽有抱国昌　洛书曰日抱黄白润泽中赤外青天子有喜有和亲来降者军不战敌降军罢色青将喜赤将兵争白将丧黒将死　高宗占曰抱傍有黄气如人像人主有贤佐匡天下　夏氏曰日有两齐等以战抱先衰者败　高宗占曰日傍气图日有两抱外欲自亲者人主有喜　夏氏曰日傍有气抱战胜无军有欲和亲者　高宗日傍气图曰日有三抱天子喜天下和平色赤黄白皆吉若有亲者　孝经内记曰日四傍各有重抱四方附信也　高宗占日傍气图曰日四抱天子有喜皆将相向主若有来和亲者　夏氏日晕图曰日傍抱五重再战顺抱者胜也
　　日背
　　京氏曰日中赤外青曲向外名为背　蔡伯喈曰气见于日傍外曲曰背　石氏曰背气青赤而曲外向为叛象其分臣反　石氏曰日背有反臣若边将去善防之夏氏曰日背背者大夫卿欲为主　孝经内记曰日
　　两背有反者　孝经内记曰日四背有兵兵罢无兵兵起以宿分占之　太公兵法曰日四背见军在外有反者　摘亡辟曰日四背天下骇扰大将起在中野　春秋感精符曰日背出天下分裂臣子得志主上弱　春秋考异邮曰诸侯谋反五背刺日
　　日璚
　　石氏曰气青赤曲向外中有一横状如带钩名为璚如淳曰日刺日曰璚璚决伤也　孟康曰璚者日将蚀先有异气也　王朔曰日璚璚者决也璚者臣下走也璚者臣下急也形如背状微小而钩则为璚璚者谪也为乖离也　夏氏曰日傍有青璚大臣有去者不去有徳令也　孝经雌雄图曰日璚者此变最剧败伤君者也致灭上有之征祸从君不禁下起在左右祸从臣诈主在上祸从妃后在下祸从臣专政从为自用横为暴多有奸臣通　春秋考异邮曰臣谋反璚刺日　孝经内记图曰日傍一璚万人死其下　夏氏曰日四璚有
　　兵兵罢无兵兵起【阙】　　　　春秋感精符曰日四璚并立政不一【按五行传曰日傍有气皆为晋国之将亡四璚刺日而后三卿分晋以灭其祀】春秋感精符曰日九璚后起之人并出　春秋吕氏曰人主自恣不修古王道逆天暴物妖祸起地曜日璚日反光地曜璚气上刺反光日景见南又上光盛无能见其轮体及至反光午上体见光微没时却忽时暂明亦如灯将尽而光忽暂明炽自古以来将亡之国必生暴君虐主其君必夭荡其志使穷极骄盈而神照如来故以反光深诫之也
　　日直
　　石氏曰日直色赤丈余正立日月之傍名为直其分有自立者　夏氏曰日直直者正直在日上下左右主直臣自立也直在下光色润泽有立侯王者　夏氏曰日有黄直君立臣青赤直臣自立　夏氏日晕图曰日傍有一直色黄白润泽有立侯王　洛书曰有一傍直一方欲自立侯王有二傍直二方欲自立三傍直三方欲自立四傍直四方皆欲自立侯王　孝经内记曰日傍有一直蔽在一傍欲自立从直所击者胜　孝经内记曰日傍有两直其色润泽有侯王立　夏氏日晕图曰日傍有二直欲自立者其色中赤外青不成　高宗日傍气图曰日有二重直在左右谋欲自立　洛书曰日四直者是谓四强色黄白润泽天子有喜安足无兵国多幸臣使王色青天子有忧赤有兵白民多丧黒主死国分
　　日交
　　王朔曰日有交交者青赤如晕状或如合背或正直交者偏交者两气相交也或相贯穿或相背交主内乱军中不和　石氏曰日交人受淫勃之气　京氏曰偏交在日傍从交在日傍交所击者胜　甘氏曰常以九月上景候日傍交赤云其下有兵
　　日提
　　夏氏日晕图曰日傍有赤云曲如车葢映日名曰扶提不出其年有自立者以日宿占之　荆州占曰日傍有白云曲而向日其一者居东方其一者居西方名曰提不出其年中有自立者　孝经内记曰日有赤云如车轮或二或四【按图有二云或背日或向日当如车葢不应如车轮字之误也】其背向外提外臣背其主期六月一提不出六年王者亡地其曲向日为内臣背其主二提期三十日至四提期六十日至孝经内记曰日傍有赤云如车轮四曲向日名曰兵
　　提不出其年有自立者以宿占之　甘氏曰日四傍有赤云曲而向日名曰四提　荆州占曰提犹耳也不出其年中兵起王者死一曰亡地有自立者　孝经内记曰日四提不出二年大有兵大将出亡五谷贵价一倍三十日至大雨不止　京氏曰四提不出二年有大兵有大饥　高宗曰日六提国君当之宜防　京氏曰日六提天子亡布贵天下乱五十日至　董仲舒曰殷时有云居日左右曲布向日名曰日提占曰不出六年天子不利必有立者高宗感之修徳昌祚数百年可谓灾消而福生也
　　日格
　　甘氏曰有青气横在日上下者为格也格者格鬬之象也
　　日履纽缨
　　洛书曰日下有赤黒青气是谓履气交日下将缨或曰纽也天子有喜有臣反从外来者所以然者日天子之象也黒水之精也赤临是谓水火相薄故言天子喜水者陷故言有臣从外来反
　　日承
　　夏氏曰承者气如半晕在日下则名为承承者臣承君也为君臣相承有吉　高宗日傍气图曰日下有黄气三重若抱名曰承福人主有吉喜且得地
　　杂冠戴纽珥抱背玦直虹刺
　　洪范传曰日抱珥重光以见吉祥君获贺福禄并降夏氏曰日冠而珥人主有喜且有所立期不出年中洛书曰日平晓冠有两珥色黄白润泽天子有喜听言立王色青忧白丧黒死所以然者平晓至食时为王两珥有所听黄白两设为有喜立　王朔曰日冠当有两珥甚吉　魏氏曰日冠右珥者邦东有善人出得位孝经雌雄图曰日冠左珥者君为妇母私相知　孝经内记曰日左珥冠者君东宫私妇女之事　石氏曰日冠右珥者邦南善人欲为政位　魏氏曰日冠左右珥者君与羣女妇姊妹私相通　孝经内记曰日冠左右珥者天下有喜　魏氏曰日冠缨上下者邦南北有善人出为政　孝经雌雄图曰日纽冠者君兄弟妇女私相知奸淫也　洛书曰日戴而冠不中日者名为妇一名离疎中赤外苍色黄且润泽天子有臣暴幸者色青以音幸色赤以兵幸白与黒者主失用所以然者日天子之象也色黄白润泽是谓附故言天子有喜不中日故言附上有戴故言有暴幸隂阳不和故言失用　高宗日傍气图曰日戴珥人主有喜天下和平有所立高宗日傍气图曰日重戴左右珥天子有喜得地若有所立　洛书曰日两珥有直出珥中中赤外青色皆黄白润泽天子有珠宝喜立王侯所以然者日天子之象珠者隂之荣也直者辅也黄白润泽故言天子有喜寳直有立侯青有忧赤有兵白有丧黒者水也　孝经内记图曰日出而珥戴天子有徳令一曰有贺喜　孝经雌雄图曰日四傍有四珥珥外左右有二抱者子孙昌司马迁天官书曰日抱且戴喜　孝经援神契曰王
　　者徳至于天则日抱戴　京氏曰日抱一背为破走抱者顺气也背者逆气也两军相当顺抱击逆者胜故言破走　洛书曰日抱有一珥色皆白润泽中赤外青平晚至食时见天子有喜日中至日入色苍白为忧为有人从外来者有喜事者不可信也　髙宗曰日抱两珥下有黄气如月名曰遗徳有太子喜无气天子喜　高宗曰日重抱在左右人主有喜　高宗日傍气图曰日有重抱两珥人主有喜　夏氏曰日重抱中有璚顺抱击者胜军中有欲反者　又曰重抱且背顺抱击者胜得地并有罢师　洛书曰三抱重有两珥正方色皆黄白润泽天子有喜是谓大和抱者亲和之象也珥方者兵之象也　春秋浑付曰人主修名无诚言外方语内懐负心骄蹇自恣不谒忠称孝毁所増日背璚青赤不明洛书曰日背而内璚色中黒故言水主大臣反故言天子有忧外赤中黒故言有水火相伐反臣从中起天子死　京氏曰日背璚在日之南及其三方者其国有反臣　易纬曰日背璚重累小人畧地大人争时　京氏曰日月皆璚其国有反者　洛罪级曰日背璚不言内乖恶　摘亡辟曰日背璚并出颠倒相贯屈天子灭下作祸　春秋纬曰桀之世有后通族擅权背璚刺日垂其耀光有此则亡引也　春秋感精符曰君臣乖错不和则日背璚　高宗日傍气图曰日傍有一直赤气如鳞在上近臣欲自立也　高宗日傍气图曰日有二背一直大臣谋欲自立也　甘氏曰日四璚是谓大役军众在外有反者　孝经内记曰日有四背璚无军在外而见天下兵起军在外天下兵尽罢　春秋感精符曰日四背璚臣射主　孝经内记曰日四背璚气如大车随者四人主不安大国不出一年大车贯二背有反臣三月大雨下　春秋纬曰日有四背璚其国内乱有兵起若有背叛　魏氏曰日傍有二直三抱有自立者不成顺抱击者胜杀将　魏氏曰日缨左珥后宫出位喜孝经雌雄图曰日冠纽左珥者君与舅母私相通
　　孝经雌雄图曰日冠纽左右珥天下有吉喜五逆皆除日晕图曰日冠缨左眊者后宫有喜　日晕圗曰日冠
　　缨右珥后宫出位有喜　又曰日晕冠缨左右毦天下大喜除刑　孝经雌雄图曰日纽左珥者为兄弟私相知孝经内记曰日冠钮者君与青衣私相爱欲成立为
　　妻已在宫也　甘氏曰日戴珥天子有贺喜抱以为和亲抱亦亲多抱珥见数国家懽喜而和　甘氏曰日戴且珥天子有子孙昌期不出其年　夏氏曰日戴而珥有令徳　夏氏曰日重抱抱中外有璚而珥顺抱击者胜破军军中不和不相信　孝经内记曰日傍有重抱其一傍有抱抱后有背戴顺抱者胜　高宗日傍气图曰日有一抱一直一珥人主有喜且有所立　吕氏曰日背璚四直交在中臣欲为邪色青中赤外有芒刺则为逆其色赤中青外无芒刺为谋若数见则国家凶向日为抱背日为背背且抱有欲为者顺胜逆明胜枯久胜疾若有白虹以攻战从抱击之者胜芒外者中人胜芒内者外人胜皆以象类为法　孝经雌雄图曰日上有冠三重日下有虹下行正直长丈不出一年立故贵人絶后者其年小熟小贱嵗有兵一年中天下不安夏氏曰日抱且两珥一虹贯抱中日顺虹击者胜杀将夏氏曰日抱两珥且璚二虹贯抱中日顺虹击者胜
　　二将有相去　夏氏曰日重抱有三白虹贯抱中日顺虹击者破军将二虹杀大将一虹杀偏将　魏氏曰日重抱左右二眊有白红虹贯抱顺击胜得二将有三虹得三将　高宗日傍气图曰日一背一直有赤气如卷近臣欲自立二背一直大臣欲自立　孝经雌雄图曰日刺冠重累并出边见者是臣弑君子弑父之变也不可不审察也见于东方父子自为之见于南方君臣为之见于西方亲戚将卒为之变在君者多赤变在臣者多青变在边夷者多黒自天生大贼五色错乱








　　唐开元占经卷七
　　钦定四库全书
　　唐开元占经卷八
　　唐　瞿昙悉达　撰
　　日占四
　　日晕
　　石氏曰日傍有气圆而周匝内赤外青名为晕　夏氏曰日晕者运也　如淳曰晕日运也晕者屯也晕者围也一説晕者军营卫气也营卫君也　蔡伯喈曰气见于日傍四周为晕　方言曰日晕为躔躔歴行也　尔雅曰弇日为蔽云郭璞曰即晕气五色覆日者也释名曰晕卷也气在外卷结也　春秋感精符曰一失阳事则日晕　石氏曰日晕者军营之象周环匝日无厚薄敌与军势齐等若无军在外天子失御民多反叛　班固天文志曰两军相当日晕等力均也　甘氏曰日月皆晕共战不合若兵罢　洛书曰日出而晕必有取主不乃有师破　石氏曰日以庚子晕有赦令　河图帝览嬉曰正月日晕兵春起不胜　河图帝览嬉曰日以正月若五月中有九晕以上道上有热死将一曰多死人　荆州占曰日有朝夕之晕是谓失地主人必败荆州占曰日三晕军分为三　夏氏曰日晕图云日晕润黄浊黒摇为风雨且恶不动摇有忧病不则有暴恶令　太公隂秘曰日晕明分中赤外青外人胜中青外赤中人胜中黄外青黒中人胜外黄中青黒外人胜外白内青外人胜内白外青中人胜中黄外青外人胜中青外黄内人胜　太公隂秘曰日晕黄白不鬬兵未解青黒和解分地色黄土功动民不安色黒有水隂国盛色白有丧色青为疾病色赤大旱流血千里　京氏曰日晕有兵在外者主人不胜宜客　太公兵法曰日晕始起前灭后匝而后成者后面胜　太公兵法曰日晕周匝东北偏厚厚为福东军在东北战西南战败　孝经内记曰日晕而明天下有兵兵罢无兵兵起不战洛书摘亡辟曰日晕明人主有隂伏之谋　京氏曰日晕若井垣若车轮二国皆兵亡　石氏曰日有青晕不出旬有大风籴贵十倍人民多疾病凶　河图帝览嬉曰日晕中赤外青羣臣亲外赤中青羣臣内其身外其心　石氏曰日有黒晕灾在用事臣　髙宗日傍气图曰日晕苍黒女主有忧　京氏曰日有黄晕一重人主有喜　洛书曰日有青围之谓之青晕不出二旬大寒籴大贵外长三钱一嵗五见籴五倍六见籴六倍不止不出一年民相食多疾疫在所见之国　礼斗威仪曰君乗木而王其政升平则日黄中而青晕　洛书曰日有黒围之候不出六十日有大水伤五谷败人室宅所见之国籴贵十倍三旬止一嵗十见此者四海有役穷民不得守其乡死不收藏　礼斗威仪曰君乗水而王其政升平则日黄中而黒晕　孝经内记曰日有白围之候一本日白晕不出九十日有大暴兵粟大贵三倍嵗多暴风春雪霜民多病亡野犬多狂所见之国尤多其君不安　礼斗威仪曰君乗金而王其政象平则日黄中而白晕【宋均曰象者取象于镜见仪表端正】　洛书曰日有赤围之候不出终食必有大雨雷霹雳杀乎为人民者天下不同独以所见为然必有大暑道无行人围候者日与辰星俱失度不出旬日围候数如此者不便贵人一歳数有围候嵗十余王者不安大臣坐事不出二年中天子亡细布贵后一年蚕不为缣絮四倍万民大寒见此之戒　礼斗威仪曰君乗火而王其政烦平则日黄中而赤晕　孝经内记曰日有黄围之候风雨农田治一嵗数见且大安所见之国吉不出三年　孝经内记曰日晕亡日无雨大风起兵若土功各当其星占【凡日月傍有异气抱珥强带虹蜺背璚缨纽格履之属三　日内有大风二日内有大雨灾解不占】　甘氏曰日晕七日无风雨兵大作不可起众大败不乃月蚀
　　日方晕连环晕
　　高宗日傍气图曰日方晕而上下聚二背将败民散又曰日晕方如井干天下不和　荆州占曰日晕连如环为两军兵起君争地　高宗日傍气图曰日晕环而聚君死【四边亚出也】
　　日晕而珥
　　京氏曰日晕而珥宫中多事后宫分争七日不雨审察中　甘氏曰日晕而珥主有谋军在外外军有侮　荆州占曰日晕而珥天下有立侯王　荆州占曰日晕而珥于晕上将军易　甘氏曰日晕而珥如井干者国亡以乱有大兵反　又曰日晕而珥合在军中一珥一国二珥二国三珥三国同攻是国也　甘氏曰日晕而珥聚在傍贵人有罢者　太公兵法曰日晕而珥主有谋十日不雨兵起　石氏曰日晕而珥合国有谋反　日晕图曰日晕右珥者王侯有喜人君有私事在后宫洛书曰两敌相当日晕两珥平等俱起而色同军无相奈何色厚润者贺喜　又曰日晕两珥君有喜一曰众在外有大事　石氏曰春晕有四珥人主更令
　　日晕而负
　　夏氏曰日负负者青赤如半晕状以着晕上则为负负者位也得地为喜　京氏曰日晕重有四负殃大国乱若三日大雨不占　孝经内记图曰日晕负且戴国有喜战从戴所击者胜得地
　　日晕而冠戴珥抱背璚直提虹蜺云气
　　孝经内记曰日晕且冠戴又有反照于日上有戴赤青长四五尺左右上下有气各一丈许不出九十日有立侯王不出百日有大赦籴贵十倍大豆尤甚　石氏曰日晕且冠且戴天下有立侯王若自立者分必益土石氏曰日晕且冠王者有拜谒若立诸侯徳令四方天下大赦　孝经内记图曰日晕有冠两珥有缨贯珥中下交日下天下有名之臣死不出三十日有赦　太公兵法曰日晕冠三珥天子有喜或为大赦或拜大将军高宗曰日晕冠珥纽人主有喜庆且有所立不出年
　　中　京氏曰日晕戴抱珥其色皆赤内青外清明即国家有吉贺喜　洛书曰日晕且戴而晕两有气皆如珥形中赤外青是谓琪璧一名雾成色皆黄白润泽有献璧玉宝瑶器者天子有喜所以然者日天子象也璧玉者隂之荣也黄白润泽故言天子有喜　夏氏曰日晕而珥外有一抱所围城者在外外人胜　孝经内记曰日晕晕中有珥一抱所谓围城者在中中人胜　高宗日傍气图曰日晕珥两抱天子且有庆一抱喜至气黄白赤皆吉也　荆州占曰日晕而珥背左右如大车轮兵起其国亡城兵满野而城复归　京氏曰日晕有四珥各四背璚期六十日羣臣有异谋者有急事闭闗不行使天下更命三日雨不占四背白气干之其端青赤是妃与臣下共弑其君　夏氏曰有军日晕有一抱抱为顺贯晕中在日西西军大胜东军大败中赤外青若在日东东军大胜西军大败南北亦然　石氏曰日晕有抱抱为顺在日月之傍王者有喜子孙吉昌政令行洛书曰凡占两军相当必谨审日月之晕气知其所
　　起止逺近应与不应迟疾大小厚薄长短抱背为多少有无实虚久亟密疎泽枯相应日等无相奈何故曰近胜逺疾胜迟大胜小厚胜薄长胜短抱胜背多胜少有胜无实胜虚久胜亟宻胜疎泽胜枯重抱大胜无抱也抱为和亲抱多亲者益多背为不和分离相去背于中者离于中背于外者离于外也凡分离相去之相亲疎赤中外青以和相去青中外赤以恶相去　太公兵法曰日晕抱珥喜气日晕黄者主人有喜　太公隂秘曰日一晕一抱一背为不和信者更逆不信者顺　夏氏曰日晕图云晕有重抱后有偕战顺抱者胜得地　高宗曰日晕两抱天子有喜天下和平色赤黄白皆吉有和亲　高宗日傍气图曰日晕四抱天子有喜将相治端皆向主者来和亲　甘氏曰日晕抱珥上将军易京氏曰日晕背气有晕中此为不和分离相去其色青外中赤忠臣受命主有所之两军相当中人军欲降叛于外也　董仲舒曰日晕而背君臣俱危主失节　太公隂秘曰日晕有背大臣有叛者或曰左右欲有走石氏曰日晕而背兵起其分失城　石氏曰日晕有背背为逆有降叛有反城在日东东有叛在日西西有叛南北亦如之　高宗日傍气图曰日晕一背臣弑主【按中兴书曰隆安元年十二月壬辰日晕有背璚是后帝不亲万几防稽世子元显专行威罚义熈六年五月丙子日晕有背璚是时卢循逼京都战于郊也】　石氏曰有军日晕有一背背为逆在日西东军大胜西军大败若在日东西军大战东军败南北亦然　孝经内记图曰日晕上下有两背无兵兵起有兵兵入　魏氏曰日晕四背在晕内名曰不和有内乱离于中　夏氏日晕图曰日晕晕中有两背两璚又半晕临日反臣起中不成　孝经内记图曰日晕外四背璚所谓离于外者外臣有离去者　孝经内记曰日晕中有四背璚其背端尽出晕者反役内起京氏曰日晕而背四如大车者四提设其国众在外有反臣　高宗日傍气图曰日晕一背丽阵贯之大臣欲犯其主　孝经内记图曰日晕有璚裂地立王　石氏曰日晕中有璚气璚为不顺与背同人臣不忠而外其心君臣乖离其国兵起若有逃臣　京氏曰日晕直气贯晕中白其色将失顺其气攻破军　髙宗曰日晕清明一傍直有立侯王其色青外赤内润泽者上所立也石氏曰日晕有直气在两傍其国有自立者若立诸
　　侯一曰王者封赏左右　魏氏图曰日晕有二直欲自立者明者立若黒不明者死　魏氏图曰日晕有一直一背欲自立二直二背欲自立有三直三背欲自立有四直四背皆欲自立也赤中青外不成　夏氏曰日晕有直珥为破军贯日中为杀将　髙宗日傍气图曰日晕两直一背有反臣　石氏曰日晕四提必有大将出亡者　京氏曰日晕而且冠三重日下有虹行正长数丈不出其年有反者贵人絶后有兵饥【按司马彪续汉书曰光武建武七年四月丙寅日而日有晕虹贯晕在毕八度毕边兵秋隗嚣反侵安定】　荆州占曰日晕而珥赤虹贯直其国分者受其害　石氏曰日晕有抱背珥直而有虹贯之者顺虹击之大胜得地　防曰日月晕背彗孛虹蜺在箕兵起后宫　防曰日月晕虹蜺彗孛在尾兵起于宫将交走期百八十日　石氏曰日月无精光青赤晕蜺背璚在心度中是谓大荡兵丧并起王者以赦降外　京氏曰凡日出虹晕主分地日入虹晕诸侯分地黒者以兵分地白者以丧分地也荆州占曰日晕而白虹奸而属域之东东斥地域之
　　南南斥地域之西西斥地域之北北斥地四方皆纡而四方斥地是谓人主骄溢期不出五年　夏氏曰日晕二白虹贯晕有客战胜　孝经内记曰日晕有虹贯晕中顺虹击者胜杀将　甘氏曰日晕而珥有云穿之者天下名士死　髙宗日傍气图曰日晕两珥而下有黄云人主有喜期百二十日逺年中　甘氏曰日晕而两珥在外有聚云在中与外不出三日城围出战　春秋感精符曰日一晕两珥有立云贯日出国多妖孽　洛书摘亡辟曰日晕而两珥立云贯之国有大疾　春秋纬曰日晕有两珥黄云贯之不出三月贵人有死者黄帝兵法曰日月晕仰视之须臾忽有云气从傍入者急随云以攻之大胜　太公隂秘曰日晕有五色云如杵贯日从外入外人归胜从内出内人胜欲知姓字白者商赤者征青者角黒者羽黄者宫　太公隂秘曰日晕有众云在左右色黄白吉青白兵行黒白内乱青赤和解青黒流血俱明者未解兵不归明者胜　甘氏曰日晕有聚云不去者兵起　甘氏曰日晕有聚云外入不出三日国城围　夏氏曰日晕有云气从晕外入者兵得入云气从中出者兵从中出　孝经内记曰日晕有青云三从外贯晕战客胜　夏氏曰贯日以日宿占之夏氏曰日晕有青气从中四出有围城城中胜有直
　　交三有欲自立不成　夏氏日晕图曰日晕有青云从外四贯晕有围城外胜中　高宗日傍气图曰日晕下有青云如死虹属晕大将死亡　五音候曰日晕合气如人在晕中偕日者臣叛不脱日晕不合叛者得脱孝经内记图曰日有白气从外向内刺外人胜围城城拔　孝经内记图曰日晕有白气从内向外刺中人胜围城城不拔　石氏曰日晕有白云如车葢临上城降得地　高宗曰日晕有赤气如防临之其国兵起　髙宗日傍气图曰日晕傍有赤气如节如旗状在外名曰蚩尤之旗兵从内起　孝经内记图曰日晕赤气贯中属日臣贼主赤甚者为用兵不甚者为用药隂者不发人莫知之　髙宗日傍气图曰日晕有黄气承之得地不出年中　夏氏日晕图曰日晕有虹贯晕不中日战从贯所击之胜得小将　夏氏日晕图曰日晕有白虹贯从虹所击战胜破军杀将　魏氏图曰日晕有白虹七贯晕以围城主人胜城不拔　孝经内记曰日晕有气如牛入居晕不出三日冦入城　京氏曰日晕不合有云如牛在晕外来入晕中臣不服　京氏曰日晕有气如毛羽临日不去国有大兵忧　髙宗曰日晕有四鋭气如峯四出国君亡　髙宗曰日晕有锦文气润色从外入者有文书喜至从中出者王使出喜事也枯干不明者举事忧　王朔曰日晕有锦文之气在晕中君欲遣使文书大行日晕有锦文之气在晕外外文书来五音候曰日晕气如人在晕中向日中人受令在晕
　　外向日外人受令一曰使臣还得其正色有喜不得王气有忧　五音候曰日晕气如卧人在晕上其下破败五音候曰卧人气在晕中君有忧臣暴死　又曰日
　　晕卧人气在晕外臣有忧忧主死
　　日重晕
　　魏氏曰日重晕中赤外青有臣谋邪不成　夏氏曰日重晕攻城围邑不拔重晕天下有立侯王不乃拔城京氏曰日重晕有徳之君得天下　石氏曰日晕再重其分战有功　河图帝览嬉曰日晕二重其外青中浊不散　孝经内记曰日有青晕二重者其灾在春内女亲用事甲乙晕者所见之国雕杀草木五谷不出六十日中有兵起所见之处者用事弱乱故日晕青三年乃止　石氏曰日有青晕再重主后亲戚在内为乱王者有忧【案洪范五行传曰周幽之败也日晕再重中晕赤外晕青一黒尽上下通在日中是嵗有幽王之败】孝经内记曰日有黒晕二重其灾在冬月















　　唐开元占经卷八
<子部,术数类,占候之属,唐开元占经>
　　钦定四库全书
　　唐开元占经卷九
　　唐　瞿昙悉达　撰
　　日占五
　　日蚀
　　京房日蚀占曰日之将蚀也五龙先见于日傍青龙见于日左以春蚀赤龙见于日上以夏蚀黄龙见于日中央以六月蚀白龙见于日右以秋蚀黒龙见于日下以冬蚀欲此龙见日蚀法当以五寅日之春以甲寅夏以丙寅六月下旬以戊寅秋以庚寅冬以壬寅此所谓五寅也置盆水庭中平旦至暮视之则龙见欲知何月孟月以孟仲月以仲季月以季欲知何日蚀龙以上旬见日以朔蚀龙以下旬见日以晦蚀龙以日出见以日出蚀龙以日中见以日中蚀龙以晡时见日以晡时蚀龙以日入见日以日入蚀　春秋合诚图曰日之将蚀阳微隂渐其城君蔽臣恣下壅塞九引先出日乃毁息【阳日也君也隂月也渐犹入也君微弱故隂气入日是主闇蔽臣下壅塞君恩化使不施行也九引先出卒蚀日也日将蚀破灭必先气引出见祥也】常经以效类垂萌法至尊阳精魄【常经垂萌上十二月所祭者也故冬至夏至入阳气隂注布贞以精明魄权成其尊也】春秋感精符曰日将蚀必先青黄不卒至渐消也日光沉掩皆月所掩毁伤雌为政伐其雄　京氏曰日失魄者将蚀月失魄者水所谓失者日光精移处若有两日也　尚书璇玑钤曰北斗第一星率色数赤不明七日内日蚀　春秋感精符曰日紫色出二十日以上则蚀既祸必合　石氏曰日月以二月八月出房南过其度其冲日月以晦蚀出房北过其度其冲日月以朔蚀　郗萌曰辰星受制不见舆鬼乃日蚀　郗萌曰歳星辰星逆乗张左右角皆为日蚀国有大变　荆州占曰诸日变皆旬望以上旬十日望十五日其冲月皆应当蚀乃灾成正月日色变来七月日蚀是也　韩杨曰荧惑南去列星间从四舎以上期百二十日日蚀
　　日夜蚀二
　　易萌气枢曰日夜蚀者火中无影言日当夜蚀建八尺竹视其下无影蚀不可见故以表之耳日所以夜蚀者人君讳其过臣下强君不能制见臣之恶反以为善见臣邪僻反以为正直故日夜蚀隂过盛阳道微日夜蚀者谋臣诛
　　日薄蚀三
　　河图帝览嬉曰日月赤黄无命曰薄破毁伤命曰蚀孟康子曰日月无光曰薄　京房易传曰日月不交
　　而蚀曰薄　韦昭曰月气往迫之为薄　京房易传曰蚀皆于晦朔有不于晦朔者名曰薄此人君诛不以理贼臣渐举兵而起虽非日月同宿时隂气盛犹掩薄日光也　释名曰日月亏日蚀稍侵亏如虫食草木也【按谢承后汉书曰江夏黄琬七歳祖琼为魏郡太守梁太后诏问其日蚀之状未能对琬跪而曰何不言日蚀之余如月之初】　谷梁传曰日有蚀之吐者外壤蚀者内壤阙然不见其壤有食之者也　毛诗曰彼月而食则惟其常此日而食于何不臧　春秋考异邮曰麟龙鬪则日月蚀【按淮南鸿烈日麒麟鬬日月蚀也】　五经通义曰日蚀者月往蔽之君臣反不以道故蚀　春秋汉含孳曰臣子谋日乃蚀【案檀道鸾晋阳秋曰孝武太元元年十月辛亥日有蚀之时有张五虎路六根等谋反诸葛偘诱斩之防其凶党】春秋运斗枢曰人主自恣不循古逆天暴物祸起则
　　日蚀　礼斗威仪曰君喜怒无常轻杀不韦戮无罪慢天地忽鬼神则日蚀　淮南子曰君失其行日薄蚀无光　京房易説曰下侵上则日蚀　河圗帝览嬉曰日蚀所宿国主疾贵人死用兵者从蚀之面攻城取地河图曰日三蚀三雄谋日四蚀四夷谋　春秋感精符曰再失阳事则日蚀谪见　春秋感精符曰日蚀有三法一曰妃党恣邪臣在侧日黄无泽则日以晦蚀其发必于惑二曰偏任权并大臣擅法则日青黒以二日蚀其发必于酷毒三曰宗党犯命威权害国则日赤郁怏无光色则日以朔蚀其发必于嫌隙　班固天文志曰古人有言曰天下太平五星循度无有逆行者日不蚀朔月不蚀望　洪范传曰日蚀必以朔非朔为薄蚀阴盛侵阳其君凶不出三年日蚀皆蚀合朔不当蚀晦蚀晦者阳行迟阴行疾君舒臣骄之异也　京房易曰人君谋罚不理臣下将起则日蚀不以朔晦　春秋感精符曰日之蚀国絶也　春秋纬曰君不聪聴无知徳威令不严舒懦为臣下所侵则日光青赤其后乆旱地动摇宫阴气盛下臣太恣横阳精挑夺日行失度不得则日月薄于晦阳为臣所悦故以晦日蚀之失后也【案洪范天文日月度占曰春秋鲁昭公二十四年夏五月乙未朔日有蚀之周之五月建辰今之三月也鲁赵分也鲁太师梓慎曰将水叔孙昭子曰旱也夫日过春分而阳犹不胜阴能无旱乎是秋鲁大旱凡二至二分日有蚀之不为水灾大旱而已也】　易萌气枢曰昭明蔽塞政在臣下亲戚干朝君不觉悟即杂气失以星奔日蚀为咎【案洪范五行传曰汉成帝建始三年冬十二月戊申朔日有食之其夜未央殿地震日在湏女九度占在皇后贵妾其后皇后废赵飞燕姊妹乱宫皇子死王氏専权】　易通卦验曰日蚀则害命王道倾侧故日蚀则正人主之过诗推度灾曰日蚀君伤【按檀道鸾晋阳秋曰孝武大元二十年三月庚辰日有食之二十一年九月庚申帝崩】　诗含神雾曰日之蚀帝消【案袁宏汉纪曰安帝永初五年正月庚辰朔日有蚀之本志以为正旦王者听朝之日也邓太后摄政天子守虚位不得行其号令盖阳不克之象也　晋中兴书曰成帝咸和六年三月壬戌朔日有食之是时显宗已长幸司徒第犹出入见王导夫人曹氏如子弟之礼以人君而敬人臣之妻有亏君徳九年十月乙未朔日有食之是时显宗冠当亲万几而委政大臣君道有亏也】　春秋潜潭巴曰凡日蚀之败或地呕血或天雨蝗鸟旁蜚龙羣鬬长人入宫虎哭雉巢列宿防皆祸败显然之徴也春秋潜潭巴曰日蚀之后必有亡国弑君奔走乖离相诛専政拥主防兵车天下昏乱邦多邮【按洪范天文志日月变占曰春秋鲁昭公十五年夏六月丁巳朔日有食之晋鲁分也后二年晋昭公九年六卿専晋三家擅鲁鲁昭公奔之应也　洪范五行传曰汉髙帝三年冬十一月癸邜晦日有食之吴齐分也后二年齐韩信徙封楚王三年废为侯而诛之应也　晋中兴书曰太和三年三月丁巳日有食之五年七月癸酉日冇食之皆海西被废之应也　宋书天文志曰晋元帝太兴元年四月丁丑朔日有食之明帝大寜三年十一月癸巳朔日有蚀之在斗斗吴分也其后苏峻作逆　安帝元兴二年四月癸巳朔日有食之其冬桓篡位】　春秋合诚图曰日蚀之主见贼　春秋保干图曰日蚀主行蔽明壅塞改身修政乃黜不法乂曰日蚀治乱　春秋公羊传曰日蚀皆臣弑君子弑父夷狄侵中国之异【按洪范天文志日月变占曰春秋鲁庄公十八年春三月日冇食之卫齐分也后狄人防卫齐桓公救而封之应也二十六年冬十二月癸亥朔日有食之燕分也其后山戎侵燕齐桓救燕北至孤竹平山戎之应也三十年九月庚午朔日有食之楚之分也其后楚世子商臣杀其君父之应也鲁文公元年春二月癸亥朔日有食之齐分也后十一年间狄三侵齐十四年昭公卒其弟公子商人杀其君兄子而自立四年齐人杀之大乱之应十五年六月辛丑朔日有食之晋分也此正阳纯干之月隂气未起而能侵阳其灾最重明年晋赵穿杀其君灵公而周匡王崩之应也鲁防公二十一年秋九月庚戌朔日有食之楚分也后十二年楚公子围杀其君兄而自立之应也　韦昭汉纪曰光武十七年二月日有食之二十年五月朔虏数犯上党铜鞮右扶风二十一年匈奴大入上谷郡之应是也】　洛书曰日蚀复生者日光复故也从日蚀生地击敌破之　荆州占曰日蚀之下有破国大战将军死有贼兵【按洪范天文日月变占曰鲁成公十六年六月丙寅朔日有食之晋分也是月鲁侯伐郑战于鄢陵楚师大败恭王伤目将军子反死之晋侯时豫而骄多杀大臣明年晋大夫栾书中行偃遂杀厉公大乱之应也】　洛书曰日蚀不祥善恶各为其国【按左氏传曰昭公七年夏四月甲辰朔日有食之晋侯问于士文伯曰谁将当日食对日鲁卫恶之卫大鲁小公曰何故对曰去卫地如鲁地杜注曰卫地豕幸也鲁地降娄也日食自于豕韦之末及降娄之始乃息故祸在卫大在鲁小也传曰于是有灾鲁实受之其大咎其卫君乎鲁将工卿注曰八月卫侯卒十一月季孙宿卒　又洪范天文日月变占曰鲁僖公五年杖九月戊申朔日有食之楚周之分也其后楚荘王观兵于周疆有问鼎之应　洪范五行传曰汉髙帝三年冬十月甲戌晦日有食之燕吴越分也后二年燕王臧荼反诛复以卢绾为燕王亦反诛南越王赵佗自立称帝之应也】　洛书曰日月蚀当用兵击之君安日月蚀不可出军日蚀之歳不可出军月蚀之月不可出军　甘氏曰无道之国日月过之薄蚀兵之所攻国家亡又以有丧　甘氏曰日阳精之明耀魄寳其气布徳而至生本在地曰徳徳者生之类也徳伤则亡故日蚀必有国灾日蚀则失徳之国亡日蚀修徳　甘氏曰日薄色赤黄其月旱　京房妖占曰日蚀无道之君当之京氏曰外交之蚀蚀旦不亏亏而地犹明是外谋也京氏曰専政之蚀日明缺至阳虽侵光犹明是司马举
　　兵欲起　京氏曰日蚀诸侯相侵白青明君弱　京氏曰日蚀国有兵大战从西方来胜　京氏曰日蚀王为君蚀相为臣蚀囚为罪人蚀死为夷狄蚀休为民有兵其兵从隂所来日蚀后必通水在隂所来在于三年之内又必有火烧屋【按韦昭洞纪曰汉和帝永元二年二月日食三年左校尉耿防等征匈奴战破之安帝元初三年日蚀京师旱武陵蛮夷烧官寺桓帝永康元年日食渤海水溢杀人十二月丁丑帝崩孙盛晋阳秋曰武帝太康七年正月甲寅朔日有食之乙卯又食诏曰邦之不灭实在朕躬公卿大臣极言其失太尉亮司徒舒司空瓘上言曰三朔之始日有食之盖阳莭过而坚氷未消谨按经义曰君道也父道也夫道也君子道也阳胜隂阳气之常今氷不消隂气盛隂盛者臣擅主权也孝道不修也后宫过度小人在位也后八年正月戊申朔日又食太熈元年而武帝崩之应也】　刘向洪范曰日之为异莫重于蚀故春秋日蚀则书之也日蚀者下凌上臣侵君之象也日蚀数者其乱众稀者乱亦稀　洪范曰人君失序享国不明臣下务乱羣隂蔽阳则日月薄蚀汶闇暗昧若蚀从中起背璚纵横则乱交争兵革并行　史记天官书曰诸侯作乱日蚀尽时　夏氏曰日蚀出军军折伤后疾病　荆州占曰日蚀当其国君王死【按韦昭洞纪曰周平王五十一年日食三月平王崩洪范天文志日月变占曰髙帝九年六月乙未晦日日有食之周秦分也是时汉都长安都东及洛阳为畿内明年四月髙帝崩　韦昭洞纪曰汉文帝二年十一月晦日食帝引咎责躬举直言省徭费辟籍田除诽谤妖言之罪文帝后四年四月晦日食七年六月己亥帝崩哀帝元夀元年正月辛丑朔日有食之不尽如钩明年哀帝崩　晋中兴书曰愍帝建兴五年十一月先晦二日丙子日有食之十二月愍皇帝崩于虏庭咸康八年正月乙未朔日有食之京都大雨郡国以闻是谓三朝王者恶之六月而顕宗崩升平四年八月辛丑朔日有食之几既在角为天门人主恶之明年孝宗崩也】洛书曰日蚀从所蚀利击敌也　王朔曰日蚀两敌
　　相当即从蚀所击之大胜杀将
　　日蚀早晚所主四
　　甘氏曰日出至早食时蚀为齐食时至昺中食为楚昺中至日中蚀为周日中至日昳蚀为秦日昳至日晡蚀为魏晡时至日夕蚀为燕日夕至日入蚀为代皆为不出三年当之者国有丧　甘氏曰日始出而蚀是谓无明齐越受兵一曰亡地　京氏曰日始出而蚀是谓弃光齐楚亡　甘氏曰日中而蚀荆魏受兵一曰亡地海兵大起　太公兵法曰日中蚀海内兵大起王公忧石氏曰日晡蚀兵将罢兵不起　甘氏曰日将入而蚀大人出兵赵燕当之近期三月逺期三年　魏氏图曰日入而蚀是谓胜明大人出兵起当之
　　日蚀从上起五
　　春秋感精符曰日以上蚀者子为害　甘氏曰凡日蚀则有兵日蚀从上失于道君当之　京氏曰日蚀上者君为其伪佞人而安用之故尊卑失礼责于尊者故天见亡君之象　京房易曰凡日蚀从上失臣　郗萌曰日蚀上皆为责在君其色青则弱于任善生怨患赤则君无礼不好学黄则君欺其下掩臣美白则弱于诛恶生仇雠黑则简宗庙鬼神
　　日蚀从中起六
　　甘氏曰日蚀从中央起内乱兵大起更立太子　京氏曰日蚀内者君即朝临政厉心为治不疑臣下臣下以邪乱君政故天见亡臣之象故臣当之　京氏曰日蚀从中中青赤外黄国亡又曰中人为乱　郗萌曰日蚀中皆为内有伏谋青则谋者止赤则谋其事黄则谋成者受诛白则事觉黒则逆谋成其事　洪范曰日蚀贯日中央上下竟而黒臣弑君从中成之刑也　荆州占曰凡日蚀从中者人君有娶于同姓　荆州占曰日蚀从中央始国君遇贼　荆州占曰日蚀从中起君受兵一曰所宿国有兵一曰臣谋君　荆州占曰日蚀中央空主死期三年应以善事则消灾
　　日蚀从下起七
　　甘氏曰日蚀从下者王室女自恣此臣下当有动师众行军又曰失于事将当之　春秋感精符曰日蚀从下起妻害急　京氏曰日蚀从下起失民人君疑于贤者为不肖不用其政教故天见亡民之象也以人君尊天将亡君必先丧其民蚀者侵削之意也　京氏曰日蚀从下起多死一曰下人为寇　郗萌曰日蚀下皆为责在民青则民相譛后有疾疫虫灾赤则众庶上僣强乗弱后有旱灾黄则失民饬宫室争土疆后有土功皆夺主光减年筭白则民相贼害后有小兵黒则小民多怨后有水灾期三年也
　　日蚀后左右起周蚀四傍八
　　京氏曰日蚀光清无云三日乃蚀蚀已天鸣蚀左右此臣与君争美尸大功日君也所以有功者我也心生慕意起之蚀也后九年臣谋君六年成　京氏曰日蚀左为噬嗑火烧民　京氏曰日蚀从傍起者为兵从其方起黎庶为乱　郗萌曰日蚀左皆为责在臣青则臣専恩赤则臣无礼于君黄则臣侵君上白则臣専法黒则欺君失臣　京氏曰日蚀从右傍者君亲作惑道虎狼之行　京氏曰日蚀右皆为贲火烧诸侯必有异灾起郗萌曰日蚀右皆为责在臣青则佐公作恶赤则佐公作福黄则放其君白则佐公作刑黒则臣作威　天镜曰日蚀从右傍者女暴为主君当暴治丘塜伤害人民百姓怨　甘氏曰日蚀从傍起失于令相当之　河图曰日青黒以傍蚀之臣之害【按洪范日月变占曰汉武元狩元年五月乙巳晦日有蚀之从傍左明年丞相公孙薨之应】　春秋感精符曰日蚀傍者臣欲作祸之应杀君亡国四夷入侵逺期二十七年中期二十九月近期九月　郗萌曰日月蚀皆为责在妃青则女疾众妾欺君夺主荣恣害争宠内患赤则右夫人乗君损主白则众妾怨妬黒则君内消将絶嗣卑妾得志防君徳失夫人　荆州占曰日蚀四傍缺诸侯王有死者期在三年中
　　日蚀中分日蚀不尽日蚀三毁三复九
　　京房易曰诸侯越职征伐与上分威则日蚀中分荆州占曰日蚀中分五年其国亡一曰二年亡　荆州占曰日蚀有亡其国者少半蚀少半亡半蚀半亡　甘氏曰日蚀过半必有亡国期一年　甘氏曰日蚀不尽有失地一曰强国有逐相　京氏曰日蚀不尽相有出走者期八十日　董仲舒曰诸侯不承天子命自相侵伐则日蚀三毁三复【此仲舒曰异对也】
　　日蚀既十
　　河图曰日蚀尽者王位也不尽者大臣位也近期三月逺期三年　春秋感精符曰日蚀既则破隂谋黜豪杰备边辅王易号失天下外填冦内填下　春秋感精符曰君行无常公辅不徳夷强狄侵万事错则日蚀既孝经内记曰日朔蚀既天絶晦蚀既地絶先晦蚀既人絶　石氏曰日蚀尽其国大人亡不尽相去　京房易传曰亡师兹谓不御厥异日蚀其蚀既也　京房易传曰君臣不通兹谓亡厥蚀三既　京房易传曰弑君获位兹谓逆厥蚀既先风雨折木日赤　京氏曰日蚀地拆　董仲舒曰前事已大后事将至者又大则日蚀既　董仲舒灾异对曰人君自専禄不封赐功臣则日蚀既而黒光反外照　董仲舒灾异对曰乱臣贼子欲作逆弑君窃位则日蚀既先风折树　董仲舒灾异对曰人君妬贤嫉能臣下谋上则日蚀既先雨雹杀走兽　洛书曰日蚀尽伐者谓既也伐者人君死子代之或臣簒杀不尽者日亏缺也【按洪范天文日月变占曰春秋鲁襄公二十四年七月甲子朔日有食之既既尽也秦晋分也后十二月秦景公卒其弟车自晋复于秦之应也　汉惠帝七年夏五月丁夘先晦一日日有食之既既尽也亦周秦分野隂匿始起而犯盛其年八月惠帝崩　吕后七年春正月己丑晦日有食之既既尽也在营室九度为宫室中吕后曰此为我也明年吕后崩应也】　甘氏曰日蚀尽天下大凶有亡国一曰必更王人主死近期二年不尽有失地者　京房易传曰君诛杀失理臣下有叛心则日蚀尽而光散又曰君臣见灾不改行国将亡则日蚀三尽也京房妖占曰日蚀尽臣欲杀主一曰嵗有夷王起一
　　曰有丧【按韦昭洞纪曰周桓王十一年七月日食既十三年壬辰陈桓公鲍卒弟佗杀兄子代立也】京房灾异对曰日蚀尽无光露者亡其邑　京氏曰日
　　蚀尽日官不见直日者其国有丧　荆州占曰日蚀尽光此谓帝之殃三年之间有国必亡
　　日蚀变色十一
　　京房易传曰凡日蚀其质赤黄黒而渐之者明臣侵君也日质赤黄而黒贯其中者此人君无威势不行为臣下所轻故臣谋欲逐其君居其剧也黄尚有中和之色也故其咎也必觉谋不行君诛臣当诛而不诛则君必失其位　京氏易传曰日蚀赤质而黒渐之者此人君诛众失理民持兵去之其咎欲杀　京氏易传曰日蚀赤质青黒渐之者为三公诛众失理民亦持兵去顺受
　　命征无道【阙】　　　　　黒而贯其中臣欲杀其君不改期在九年必杀矣　京房易曰臣有伏兵将欲杀其君者日变白咎十日而去则日蚀矣白青者弱赤者无知也强臣所縁上下必由此矣黄赤者非臣所縁为也　京氏曰日蚀日光明先青赤白黒而蚀蚀黒贯白中日明此圣徳之臣行兵诛伐小人左右不义之臣擅诛小人天子所谓无命而征与弑君同之蚀也后五年杀　京房易曰酒无节兹谓荒厥蚀乍青乍黒乍赤乍白　京氏曰日青并蚀惟命是争诛　京氏曰日赤并蚀自杀　京氏曰日黄并蚀其下得土　京氏曰日黒并蚀自杀　易传曰诸侯逆叛更立法度则蚀失光晻晻月形见也
　　日蚀而珥有云冲之十二
　　京房妖占曰以甲乙有二珥而蚀东西南北有白云冲之天下有兵　京氏曰日以甲乙有四珥而蚀有白云冲出四角青云交贯中央天下有兵　京氏妖占曰日以丙丁二珥而蚀有黒云冲出东南西北天下有兵京氏妖占曰日以丙丁有四珥而蚀下有黒云冲出天下有大水　京房妖占曰日以戊巳有二珥而蚀上有青云冲出东南西北人主有丧　京房妖占曰日以戊巳有四珥而蚀有青云冲天下兵行　京房妖占曰日以庚辛二珥而蚀从下始又有赤云冲出东南西北三邑兵作　京氏易占曰日以庚辛有四珥而蚀从上始有赤云出西方天下有乱王　京氏妖占曰日以壬癸有二珥而蚀有黄云冲出邑有土功事　京房妖占曰日以壬癸有四珥而蚀有黄云冲出天子亡　京氏曰日四珥蚀从上而下天子起兵从下而上天子有大丧京氏曰日以春二珥而蚀从下始大半邑有死主京房妖占曰日以春三珥而蚀从上始大半天下邑
　　有小兵重以丧　京氏妖占曰日以春四珥而蚀从下始大半天下凶
　　日蚀而晕珥彗虹蜺十三
　　河图曰日蚀而交晕贯日中两军争后者胜将死之荆州占曰日蚀其所从为侧日蚀从中起而晕其分必亡国　京氏妖占曰日以春晕三珥而蚀从上始天下有兵　京氏妖占曰日以春晕四珥而蚀从下始天下有大丧　洛书曰日蚀下有气如彗星诸侯失国天子有忧不改不出十二年　甘氏曰日蚀有如虹在日上者比近臣谋上政不明不能见不出五年　京氏曰日蚀转为五色而蚀白虹见日傍光揜揜此嫡让庶之蚀也后三年尊坐无处
　　日蚀而有云气在日傍十四
　　京氏曰日蚀有云如坐人于上者主安居下臣安　洛书曰日蚀有黄云中有伏龙周室以兴文王受命　洛书曰日蚀而傍有白虎守之大臣谋死其君主不出三月一曰三年　石氏曰日蚀如白虎守日者人君九族有伏谋乱君政以自成不救不出五年当有谋臣　甘氏曰日蚀有如白兎守日者民当谋举兵威乱三州其先见变不改不出其年兵行　京氏曰日蚀有如兎守日政令不由君或君不用贤泽不下施则髙岸为谷深谷为陵发于冲　石氏曰日蚀有兎守之民为乱臣逆君不出其年分兵起　甘氏曰日蚀有如羣鸟太公兵法曰两鸟夹日名为天鸡守日人君妻家谋夺君处先数视君动静欲行其志天先见变戒之　天镜曰日蚀有鸟夹之君当司谋防之急
　　日蚀而地鸣震裂十五
　　京房易传曰内臣外向兹谓背厥蚀蚀己巳且而地中鸣　京氏曰日蚀盛中时黒乃蚀之从内【阙】
　　地中鸣此京师诸侯叛羣下与外土诸侯交乱法度
　　之蚀后人君亡国臣伏其殃　京氏曰日蚀先地中鸣乃蚀蚀左右居云中四方无云先大风三日此宰相専公谋反之蚀也后三年邪人谋反　京房易传曰臣欲居主位兹谓不和厥蚀白青四方赤已蚀地震　京房易传曰人君荒酒无节则日蚀乍青乍黒乍赤明日大雨发蒙而寒地震动宫中有水　京氏曰日蚀后雰雰不解地必震不过旬中　京氏曰诸侯更制兹谓叛厥蚀三蚀三复已而风地动　京氏曰専制之蚀光散左右冠三蚀三复已而风明日地必动是谓诸侯专制之变也后九年杀　京氏曰日蚀地震一曰震裂日白若中分日【阙】　　然见而寒乃蚀左右发四正此方伯征诛过职威权上侵之蚀二年杀
　　日蚀而寒风雨雹雷十六
　　京房易传曰同姓上侵兹谓诬君厥蚀四方有云中央无云其日大风　京氏曰亲伐之蚀日体而寒时明是不和自举兵　京氏曰日蚀其质黄者阳觉悟也寒后九十日必有诛者　京氏曰日食己而寒饥隂疾多丧京氏曰日大寒饥病非一处蚀阳下平旦蚀发于【阙】对蚀从外后中国大饥盗贼羣居夷狄动心后九年
　　诸侯乱【阙】　　京氏曰日蚀白气先出半天乃蚀五色至大寒黒贯日有旋风【阙】

　　京氏曰日食先焱风三日乃食蚀左右四方并有云
　　浊中央无云其日大寒发于风此同姓诸侯侵蚀也后九年杀　京氏易传曰宰相大臣因専权日蚀先大风
　　日食时日居云中四方无云也【阙】　　　　　京氏曰日食焱风雨七日折木乃蚀既此臣剥其君之蚀也五年五谷化为虫　京氏曰日蚀为乱为兵已蚀而风是谓兵起已蚀而雨是为分殃已蚀而雾羣豪聚已蚀而飞乌不复其乡　京氏曰君疾善下谋下兹谓乱厥蚀既先雨雹杀走兽赤质黄贯其中此君不肯用贤而任小人政教君必逐　京氏曰纵欲兹谓不明厥蚀先大雨三日雨降而寒既蚀　京氏曰日蚀而雷国亡
　　日蚀而星坠蚀尽晦而星见十七
　　京氏曰日蚀星坠复上此赋敛重数下竭之蚀九年杀
　　【阙】　　　　　　　　　　　　　　　　京房易传曰人君贪残重赋日蚀而星坠前而下也　韦昭洞纪曰周【阙】王【阙】　　年日蚀尽晦【阙】　　年星又昼见【阙】年周贞定王崩哀王时为太子立三月为弟叔杀
　　之叔自立为思王五月后为少弟嵬复弑之嵬立是为考王
　　日与月俱蚀十八
　　洛书曰日月俱蚀有亡国月先即隂国当之日先即阳国当之蚀阳男主受之蚀阴女主受之　魏氏曰日月俱蚀国亡一月三蚀主亡










　　唐开元占经卷九
　　钦定四库全书
　　唐开元占经卷十
　　唐　瞿昙悉达　撰
　　日占六
　　日四时蚀一
　　春秋左氏传曰鲁昭公二十一年秋七月壬午朔日有蚀之公问梓慎曰是何物也祸福何为对曰二至二分日有蚀之不为灾日月之行也分同道也至相过也其他月则为灾阳不克也故常为水　甘氏曰日者人主之象故王者服道不道施徳不徳日为之变见道不明徳薄日为之无光无徳日乃尽蚀　春蚀大凶又曰国有女丧夏蚀无年又曰诸侯王多死者秋蚀有兵战胜又曰主死冬蚀有丧一曰相死　甘氏曰春丙丁夏庚辛秋壬癸冬甲乙日蚀者皆相死诸蚀三日有雨解之　甘氏曰春以庚辛夏壬癸秋丙丁冬戊巳日蚀皆臣弑君也一曰以徳令除咎　京氏曰日冬蚀相死不即有逐　荆州占曰日夏蚀阳为南国隂为北国是为祸国
　　日十二月蚀二
　　京房易传曰正月日蚀大臣出走不然大臣一人死石氏曰正月日蚀不见光人多疾　陈卓曰正月日蚀齐大凶五谷贵　京房易传曰二月日蚀人主夫人死不然大旱　石氏曰二月日蚀不见光人多防陈卓曰二月日蚀鲁大凶豆贵牛死　京房易传曰三月日蚀有欲反者近期三月逺期三年　石氏曰三月日蚀不见光水大出　陈卓曰三月日蚀楚大凶丝绵布帛贵　京氏易传曰四月日蚀人主有过臣有忧　石氏曰四月日蚀不见光天下大旱　陈卓曰四月日蚀宋大凶牛食贵六畜死　京氏易传曰五月日蚀诸侯多死期三年　石氏曰五月日蚀不见光大旱民饥　陈卓曰五月日蚀梁大凶牛死畜贵　京房易传曰六月日蚀人主有谋外国侵土地分　石氏曰六月日蚀不见光六畜贵　陈卓曰六月日蚀沛大凶稻米谷粟贵京房易传曰七月日蚀有反者从内起期三年　石氏曰七月日蚀不见光其嵗恶又曰秦国恶之　陈卓曰七月日蚀陈大凶缯大贵　京房易传曰八月日蚀大水败城郭天下更始期三年　石氏曰八月日蚀不见光兵大起　陈卓曰八月日蚀郑大凶兵起兵革金贵京氏易传曰九月日蚀外主欲自立不成期一年
　　石氏曰九月日蚀不见光布帛贵又曰卫国大恶　陈卓曰九月日蚀韩大凶衣盐贵　京氏易传曰十月日蚀奸臣在朝二人亲一人逺陵君君走　石氏曰十月日蚀不见光六畜贵又曰魏国鱼盐贵　陈卓曰十月日蚀秦大凶鱼盐贵　京房易传曰十一月日蚀王者亡地子弑父　石氏曰十一月日蚀不见光鱼盐贵又曰赵国大恶　陈卓曰十一月日蚀燕大凶鱼盐贵京氏易传曰十二月日蚀天下有兵大臣欲自立不成夫人弑君也　石氏曰十二月日蚀不见光谷粟贵又曰燕国牛死　陈卓曰十二月日蚀赵大凶帛贵　京房易传曰日以十二月正月蚀破为两以上王者尽走
　　日六甲蚀三
　　甘氏曰甲乙日蚀东夷侵丙丁日蚀南夷侵　春秋潜潭巴曰甲子日蚀有兵狄强起　京氏曰甲子日蚀北夷欲杀中臣有谋不者大水在东方　春秋潜潭巴曰乙丑日蚀大旱大夫执纲　京房曰乙丑日蚀诸侯之臣欲弑其君在西北兵行不胜后有小兵五谷颇虫伤春秋潜潭巴曰丙寅日蚀虫乆旱多水徴　京氏曰
　　丙寅日蚀司徒欲弑君后有小旱在东南　春秋潜潭巴曰丁卯日蚀旱有兵　京房曰丁夘日蚀诸侯欲弑君在北方后有蝗虫之殃　春秋潜潭巴曰戊辰日蚀地动隂强　京房曰戊辰日蚀同姓近臣欲杀君后有地动变在东南　春秋潜潭巴曰己巳日蚀地动火灾数降　京房曰己巳日蚀婚家欲弑君后有诸侯谋兵在西南　春秋潜潭巴曰庚午日蚀后火烧后宫有兵行　京房曰庚午日蚀司徒欲弑其主兵必行后有大旱在南方　春秋潜潭巴曰辛未日蚀大水汤汤　京氏曰辛未日蚀司空欲弑君后有大虫在东方　春秋潜潭巴曰壬申日蚀水盛阳溃隂欲朔　京氏曰壬申日蚀诸侯相弑在东北方后有小兵冦盗并行　春秋潜潭巴曰癸酉日蚀连隂不解淫雨数出有兵　京房曰癸酉日蚀上强天下谋兵不出其年大兵行始于西方　春秋潜潭巴曰甲戌日蚀草木不滋王令不行京房曰甲戌日蚀近臣欲弑君反为戮辱后有小旱在西南　春秋潜潭巴曰乙亥日蚀阳不明冬无冰　京房曰乙亥日蚀子欲弑父身获虏后有隂雨一曰日蚀阴天下大乱　春秋潜潭巴曰丙子日蚀五月大霜京房曰丙子日蚀诸侯欲相弑兵必行在东后有大水春秋潜潭巴曰丁丑日蚀诛三公　京氏曰丁丑日
　　蚀诸侯近臣欲弑其君在西北方后有小兵　春秋潜潭巴曰戊寅日蚀天下大风无园菓　京氏曰戊寅日蚀异姓近臣欲弑其君后歳旱土沸腾　春秋潜潭巴曰己卯日蚀地贼起砂石踊以有壅　京氏曰己卯日蚀东夷欲杀后有大虫　春秋潜潭巴曰庚辰日蚀彗星东出有冦兵　京氏曰庚辰日蚀君易贤以刚卒以自伤后有水在东北　春秋潜潭巴曰辛巳日蚀妃谋王子用兵　京房曰辛巳日蚀诸侯外亲欲弑其君兵行暴至期冲兵起西北　春秋潜潭巴曰壬午日蚀乆雨旬望　京氏曰壬午日蚀三公与诸侯相贼弱其君王天应而蚀三公失国后旱且水　春秋潜潭巴曰癸未日蚀仁义不明　京氏曰癸未日蚀诸侯上侵下臣欲弑其君在东北后有小虫　春秋潜潭巴曰甲申日日蚀虫四月大霜　京房曰甲申日蚀司马大夫欲弑君后有小水在晋　春秋潜潭巴曰乙酉日蚀仁义不明贤人消　京氏曰乙酉日蚀君弱臣强司马将兵反征其主　春秋潜潭巴曰丙戌日蚀臣憎主狱不理多寃讼　京氏曰丙戌日蚀同姓近臣欲弑其君后有大旱火从天堕　春秋潜潭巴曰丁亥日蚀匿谋满王室京氏曰丁亥日蚀君臣无别司马牧民司徒将兵后
　　有虫在西北方　春秋潜潭巴曰戊子日蚀宫室内淫必惑雄　京房曰戊子日蚀妻欲害夫九族夷防后有大水在东方　春秋潜潭巴曰己丑日蚀臣伐其主天下皆亡　京房曰己丑日蚀婚家欲弑后有小兵在西方　春秋潜潭巴曰庚寅日蚀诛相大水多死伤京房曰庚寅日蚀臣欲将兵诛过軄身被刑杀后有小旱在东南方　春秋潜潭巴曰辛卯日蚀臣伐其主京氏曰辛夘日蚀天子微弱诸侯诛兵欲弑其主卒反得其殃后有小虫在东方　春秋潜潭巴曰壬辰日蚀河决海溢乆霜连隂　京氏曰壬辰日蚀诸侯欲弑其君当诛日复蚀之后有大水在东方　春秋潜潭巴曰癸巳日蚀在阳位者权不行　京氏曰癸巳日蚀诸侯隔絶转相伐兵稍出　春秋潜潭巴曰甲午日蚀大虫螟蝗兴主贪暴民流亡　京房曰甲午日蚀南夷欲弑其君后有大旱　春秋潜潭巴曰乙未日蚀天下多邪气郁郁苍苍　京氏曰乙未日蚀君责众庶暴虐黎民背叛后有地动　春秋潜潭巴曰丙申日蚀诸侯相攻京氏曰丙申日蚀君暴死臣下横恣上下相贼后有
　　大水　春秋潜潭巴曰丁酉日蚀侯侵王　京房曰丁酉日蚀诸侯之臣欲弑其主身反获伤后有大兵起西北　春秋潜潭巴曰戊戌日蚀有殃主后死天下谅阴京氏曰戊戌日蚀婚家欲弑后有旱马骖运　春
　　秋潜潭巴曰己亥日蚀小人用事　京氏曰己亥日蚀主弱小人持政欲心成天应日蚀诫使精　春秋潜潭巴曰庚子日蚀君疑其男　京氏曰庚子日蚀庶子欲弑嫡卒不得守臣征伐后有大水　春秋潜潭巴曰辛丑日蚀主疑三公　京氏曰辛丑日蚀贤者离小人盛常欲弑主　春秋潜潭巴曰壬寅日蚀天下苦兵大臣横　京房曰壬寅日蚀诸侯欲弑主反亡其国在东南后有小旱在东南　春秋潜潭巴曰癸夘日蚀羣鸟翔禽入国外伐内主危亡　京氏曰癸夘日蚀诸侯非其天子不顺司徒亡国后有大虫　春秋濳潭巴曰甲辰日蚀四骑胁　京房曰甲辰日蚀王后爵命絶后有水　春秋潜潭巴曰乙巳日蚀东国发兵　京氏曰乙巳日蚀诸侯上侵以自益近臣盗窃以为积天子不知日为之蚀　春秋潜潭巴曰丙午日蚀者民多流亡京房曰丙午日蚀亲戚争嗣同姓欲弑其主后有大旱在南方　春秋潜潭巴曰丁未日蚀王者崩　京氏曰丁未日蚀执政欲弑司徒不肖后有虫地震动　春秋潜潭巴曰戊申日蚀地动摇宫外侵兵强　京房曰戊申日蚀臣欲弑君意在王位后必有小水　春秋潜潭巴曰己酉日蚀妃死子不以内乱相怨疑　京房曰己酉日蚀西夷欲弑君后有大兵必西行　春秋潜潭巴曰庚戌日蚀臣相侵　京氏曰庚戌日蚀司马之卿欲杀有小旱　春秋潜潭巴曰辛亥日蚀子为雄　京房曰辛亥日蚀司马之大夫欲弑君反受其殃后有虫害　春秋潜潭巴曰壬子日蚀女谋王　京氏曰壬子日蚀诸侯同姓任政者欲弑其君大夫害　春秋潜潭巴曰癸丑日蚀水汤汤　京氏曰癸丑日蚀冦盗行兵恐君王目为不明　春秋潜潭巴曰甲寅日蚀雷击杀人骨肉争功　京氏曰甲寅日蚀同姓大臣欲弑其君后有旱　春秋潜潭巴曰乙夘日蚀雷不行霜不行杀草长人入宫　京氏曰乙夘日蚀必有専政欲杀不出三年身被其诛后有大虫　春秋潜潭巴曰丙辰日蚀山水淫淫　京氏曰丙辰日蚀帝命之极武王乃得春秋潜潭巴曰丁巳日蚀下有聚兵　京房曰丁巳日蚀天乃去恶依圣人后有小兵　春秋潜潭巴曰戊午日蚀乆旱谷不伤　京氏曰戊午日蚀有婚家执政贼由妻始后有旱　春秋潜潭巴曰己未日蚀失名王京氏曰己未日蚀臣不安居羣隂谋欲侵后地大动春秋潜潭巴曰庚申日蚀夷狄内攘　京氏曰庚申日蚀骨肉相贼后有水　春秋潜潭巴曰辛酉日蚀女谒且兴　京氏曰辛酉日蚀昆弟相杀更有国家后有兵大行三年不息　春秋潜潭巴曰壬戌日蚀羣山崩京房曰壬戌日蚀诸侯欲杀在西南　春秋潜潭巴曰癸亥日蚀大人崩　京氏曰癸亥日蚀天下命终极圣人更起不可救止后大雨水
　　日十二辰蚀四
　　春秋感精符曰日蚀寅夘辰木域招谋者司徒也日蚀巳午未火域招谋者太子也日蚀申酉戌金域招谋者司马也日蚀亥子丑水域招谋者司空也【按端谋人卒难别故以时粗畧其官位南方阳精也为君君城有异虽子属也】　孝经雌雄图曰子日日蚀者燕国王死期在五月十一月　丑日日蚀赵国王死期在六月十二月　寅日日蚀者齐国王死期在七月正月　卯日日蚀者鲁国王死期在八月二月　辰日日蚀者楚国王死期在九月三月【魏氏曰越王死】　巳日日蚀者宋国王死期在十月四月　午日日蚀者梁国王死期在五月十一月　未日日蚀者沛国王死期在六月十二月　申日日蚀者陈国王死期在七月正月　酉日日蚀者郑国王死期在八月二月【魏氏曰吴国王死】　戌日日蚀者韩卫王死期在九月三月　亥日日蚀者秦魏王死期在十月四月
　　日在东方七宿蚀五
　　黄帝占曰日入角而蚀将吏有忧国门四辟其邦凶甘氏曰日在角亢而蚀戒之在于耕田之臣　京氏曰日蚀角中其国不安一曰贵臣有忧一曰主农之官忧春秋感精符曰日蚀亢中其邦君有忧　石氏曰日
　　蚀亢中其谋在朝廷之臣有罪者　黄帝占曰日月蚀氐中天子疾崩　石氏曰日蚀氐中卿相防防人君防无辜　甘氏曰日在氐房而蚀戒之在三公九卿大夫且有相谮误主上使过刑杀不辜者　甘氏曰日蚀氐中大官恶之一曰右宫恶之王者复以赦除之　雒书説徴示曰淫色信谗日以蚀房参　石氏曰日入房而蚀王者有忧昏乱大臣専权必有忧病　郗萌曰日在房心而蚀公卿大夫有黜者　春秋感精符曰日在心而蚀兵丧并起　甘氏曰日在心而蚀王者臣下相疑不相信也　甘氏曰日入心而蚀政令失仪礼度失防则为变甚一曰君臣不相信有疑惑　海中占曰日蚀心度兵丧并发王者以赦除咎　春秋感精符曰日蚀尾箕中尊后有忧　甘氏曰日在尾箕而蚀将有疾风飞车发屋折木戒之于出入
　　日在北方七宿蚀六
　　春秋感精符曰日蚀入斗将相有忧其国饥凶一曰兵大起　甘氏曰日入斗度而蚀其国反叛兵起　甘氏曰日在牛而蚀戒之在右夫人侄妇且有祠礼求幸于主者　春秋感精符曰日蚀须女邦有女主忧天下女工不为　甘氏曰日在湏女而蚀戒之宫中且有使巫祝祷祀以求贵幸者戒之在于巫祝　黄帝占曰日蚀虚中其邦有崩丧天下改服期九十日　甘氏曰日在虚危蚀戒之在于主市租税及缯帛刀劒金玉之臣【如少府是也】　甘氏曰日蚀危必有兵丧大臣薨天下改服黄帝占曰日在营室离宫而蚀出入无近妃色趣任辅成功业春秋感精符曰日蚀营室王者自将兵天下扰动　甘
　　氏曰日在营室东壁而蚀则阳消防男道施而不能泄隂道壤而不能化故多有伤者败　石氏曰日在东壁而蚀王者不从师友失忠孝故曰亏文章图书不用
　　日在西方七宿蚀七
　　春秋感精符曰日蚀奎南邦不寜有白衣之防石氏曰日蚀奎鲁国凶邦君不安　甘氏曰日在奎娄而蚀慎之在主边境廐库之臣一曰慎在边境得意之臣春秋感精符曰日蚀娄则王者郊祠不时天下不和神灵不享小臣不忠责在大臣　甘氏曰日在娄而蚀戒之在聚敛之臣　黄帝占曰日在胃而蚀王者食大絶或亡主委输之臣有黜者　春秋感精符曰日蚀胃国王奉修宗庙敬祀神灵则害消　石氏曰日蚀胃国有忧大臣诛一曰主修郊庙奉皇天其咎消　甘氏曰日在胃而蚀戒之在主委输之臣【如今大司农是也】　春秋感精符曰日蚀昴王宗谋国同姓自立　石氏曰日蚀昴臣厄囹圄者解　石氏曰日蚀昴王者有疾　甘氏曰日在昴毕而蚀戒之在众主狱之臣有乱天子者　春秋感精符曰日蚀毕边王死边军自杀其将若军校尉诛逺国谋乱　石氏曰日蚀毕天下主狱之臣有当黜者春秋感精符曰日蚀觜臣杀主慎之　石氏曰日蚀
　　觜大将谋议　甘氏曰日在觜参伐而蚀戒之在将兵之臣【如今诸将军校尉执金吾是也】　春秋感精符曰日蚀参大臣有忧之臣自相戮以外胜内逺国强王者修身则日蚀不为灾　甘氏曰日在参伐而蚀戒之在将帅之臣
　　日在南方七宿蚀八
　　甘氏曰日蚀东井秦邦不臣蚀不尽谋不成天下大旱民流千里　甘氏曰日在东井舆鬼蚀戒之在供养之臣　陈卓曰日蚀东井其国内乱苛法【盛悬象説曰晋咸和二年五月甲申朔日有蚀之在东井女主之象明年皇太后以忧逼崩】　春秋感精符曰日蚀舆鬼其国君不寜臣下易服一曰秦君当之一曰皇后贵臣　甘氏曰日蚀舆鬼其国君不安近期一年逺期三年　春秋感精符曰日蚀栁王者以疾不安宫室石氏曰日蚀栁君厨官忧　甘氏曰日在栁七星而蚀戒之在门尸道桥之臣【若今卫尉是也】　春秋感精符曰日蚀柳七星亏正阳王者不赐衣裳承天郊退太常放在狱则无咎　石氏曰日蚀栁七星桥门之臣有黜者　春秋感精符曰日蚀张王者失礼宗庙不亲急退太常以廷尉代之不者不安期在十二月与五月　甘氏曰日在注张而蚀戒之在主山泽污池之臣【如今水衡也】　黄帝占曰日蚀翼王者退太常以法官代之有徳则日蚀不为害其歳旱　石氏曰日蚀翼者王者失礼宗庙不亲甘氏曰日蚀翼者忠臣见譛言正者亡不出其年　甘氏曰日在翼轸而蚀戒之在主车驾之臣【如今太仆奉车驸马是也】河图圣洽符曰日蚀轸国有丧以赦除其咎　甘氏
　　曰日蚀轸贵臣亡一曰后不安期百八十日　海中占曰日蚀轸王侯夀絶王者以赦除咎则安一曰其国有忧必有丧事
　　救日蚀九
　　春秋感精符曰救日蚀天子南面秉图书察九野萌生者絶始正本案类勑下闻异郡官修政招贤进士独絶其萌所以防塞之者故日蚀大水则鼔用牲于社言社者隂之主朱丝萦社鸣鼓胁之也【按左氏传曰庄公二十五年六月辛未朔日有食之鼔用牲于社非常也惟正月之朔日有食之于是乎用币于社伐鼔于朝秋大水鼓用牲于门亦非常也凡天灾有币无牲文公十五年六月辛丑朔日有蚀之天子不举伐鼔于社诸侯用币于社伐鼓于朝以昭事神训民事君示有等威古之道也】　春秋感精符曰消变之道案明坛南郊日之将蚀渐青黒谨遣大将三公如变所感之过以告天曰天子臣某谨承皇戒退避正居思行諐误阳精有币已政类素正事去非释苛禁不敢直命遣臣钦喻已絶国害之讁近以绪尽力宣文思维表道愿得修政以奉宗祖追往翼今勉开嘉纪纵大精以兴日寳归报天子三日就宫遣使诏诸侯问过举名士察奸理寃督教化不宣者审以勑身务佐为行天子吉　春秋感精符曰朔日蚀正臣隂退后妃以内过省已蚀二日者王侯蕃黜州辅以暴恣自改晦日蚀者正近臣退素食　周礼地官司徒曰救日蚀则诏王鼔【郑曰救日月食王必亲击鼔】　礼记昏义曰男教不修阳事不得讁见于天日为之蚀是故日蚀则天子素服修六官之职荡天下阳事【郑曰讁之言责也】　谷梁传曰日有食之鼓用牲于社皷礼也用牲非礼也天子救日蚀置五麾陈五兵五鼓诸侯置三麾陈三兵三鼔大夫击门士击杵【言救日降杀多少之礼也门取开閤有隂阳之道杵舂粢盛之具亦有上下阴阳之道也】　星传曰日者徳月者刑日蚀修徳月蚀修刑　洪范天文曰凡日蚀改行修徳即灾消除不改应在三年三年不改至六年六年不改至九年九年而灾成　司马彪五行志曰君道有亏为隂所乗故日蚀者阳不克也人君改修徳其事则咎害除京氏对灾异曰人君骄溢専明为隂所侵则有日蚀
　　之灾不救之必有篡臣之萌其救也君怀谦虚下贤受諌位有徳禄有智日蚀灾消也　京氏曰日蚀既下谋上救也设七事正图书修经术改恶为化已随贤则国家安社稷寜　董仲舒灾异对曰日蚀者隂气盛滀渐夺君明治道有失臣専君政出入为奸则治道在上徳不宣下民常怨当应析宠臣之势减玉食之权无忽諌言大恶在于任贤则灾害不生也　董仲舒曰日蚀者邪臣蔽主之治不有反臣必有亡国退臣絶隂止权平衡以徳消则无害　荆州占曰日蚀审所始蚀之乡及星之野以名之当者之国吉凶在焉是故圣主见变则改身修行亲贤问老与共忧之则患可止而福可致故曰有福将来受之以危则福为祸将受之以徳则祸反为福輙禳祠之去祸致福也　虞贽决疑曰凡救日蚀者皆着帻以助阳日将蚀天子素服避正殿内外严警太史灵台伺日有变便伐鼔闻鼓音侍臣皆赤帻带劒则灾异消















　　唐开元占经卷十
<子部,术数类,占候之属,唐开元占经>
　　钦定四库全书
　　唐开元占经卷十一
　　唐　瞿昙悉达　撰
　　月占一
　　月名体
　　皇甫谧年歴曰月者羣隂之宗光内影月以宵耀名曰夜光　易説卦曰坎为月　河图帝览嬉曰月者金之精　春秋感精符曰月者隂之精地之理　广雅曰夜光谓之月　天官书曰太隂之精上为月月者天地之阴金之精也　王子年拾遗记曰瀛洲水精为月　礼记曰月者阙也　范子计然曰月者水也　淮南子曰月者天之使也水气之精者为月　汉书李寻上疏曰月者众隂之长妃后大臣诸侯之象　张衡灵宪曰月者隂精之宗积而成象兔蛤焉隂之类数偶也羿请不死之药于西王母姮娥窃之以奔月遂托身于月是谓蟾蠩　春秋演孔图曰蟾蠩月精也　杨泉物理论曰月隂之精其形也圆其质也清禀日之光而见其体日不照则谓之魄故月望之日日月相望人居间尽睹其明故形圆也二之日日照其侧人观其旁故半照半魄也晦朔之日日照其表人在其里故不见也
　　月行度二
　　四十分日之七百四十三竒一则迟疾之一终而复始矣月朔而晨见东方谓之侧匿行迟也月晦而夕见西方谓之脁行疾也迟疾相通谓之平行一日十三度六十七分度之二十五半二十七日一千三百四十分度之七百四十三竒一而周天矣一年月十三周天有闰之年则十四周天与日合度是为月朔日月相与东行日行迟而月行疾二十九日一千三百四十分日之七百一十一则月周天复还及日即二朔去之日数也春秋元命包曰日月右行周天二十三万里　河图曰日月五星同道过牵牛女虚危室壁奎娄胃昴皆行其南去之九尺毕北七尺觜参北一丈三尺贯井出鬼南六尺出栁北六尺出七星张北一丈三尺出翼轸北一丈三尺贯角亢出氐南二尺出房左右服间出心北二尺尾北十尺出箕北六尺贯斗至牛此日月五星行常道也　洛书曰日月五星行歴左角内行左亢外四尺歴左右氐外行房两服间行心内六尺行尾内十八尺行箕内十二尺行斗柄中一尺行牛中行女外四尺行虚外六尺行危外十三尺行室外十六尺行壁外十三尺行奎外十三尺行娄外九尺行胃外十一尺行昴外五尺歴毕左角行觜内六尺行参内十八尺行井中行鬼外十四尺行栁内九尺行七星内十五尺行张内十八尺行翼内十六尺行轸内十三尺在上者为北此日月五星之正道也
　　月行盈缩三
　　石氏曰明王在上月行依道若主不明臣执势则月行失道大臣用事背公向私兵刑失道则月行乍南乍北女主外戚擅权则或进退脁朒皆君臣刑徳不正之咎也有不如常随事占其吉凶月行疾则君刑缓行迟则君刑急月之与日迟疾势殊而事势异也是故人君月有变则省刑以徳恩从肆赦故春秋有眚灾肆赦　刘向洪范传曰晦而月见西方谓之脁朔而月见东方谓之侧匿脁则王侯其舒言政缓则阳行迟隂行疾也侧匿则王侯其肃言政急则阳行疾隂行迟也舒者臣骄而执政也肃者臣下恐惧太甚也　刘歆曰舒者王侯展意専政臣下促急故月行疾也肃者王侯缩讷不任事臣下弛纵故行迟也　春秋运斗枢曰主势集于后族羣妃之党横僭为害则月盈京房易飞曰月生八日当中五日六日而中有兵在列大战荆州占曰月行疾天下有急事　又曰月行过急奸邪起月行
　　不及度多留事　又曰入月五日昏而月中急兵大起籴大贵又曰大月八日昏中小月七日昏中过度有兵事不及度有丧事
　　月行隂阳四
　　京氏对灾异曰人君好用佞邪朝无忠臣则月失其行班固天文志曰月失节度而妄行出阳道则旱风出
　　阴道则隂雨　京房妖占曰月行南为旱行北为水当道天门驷之间天下大安五谷大得人主延年益夀河图帝览嬉曰月行一歳不三出昴毕间来年有兵郗萌曰月不道东西咸必有贼　京房易飞侯曰月入八日北向隂国亡地月不尽八日北向阳国亡地
　　月光明五
　　易萌气枢曰臣道修则月明有光　髙宗占曰月出如盛天下且有主治也　尚书纬考灵曜曰五政不失日月光明五政谓四时及夏季之政也　礼纬含文嘉曰君道尊而制命即日月精明　黄帝占曰有道之国日月过之即明人君吉昌人民安乐　孙氏瑞应图曰人君不假臣下以权则日月光　甘氏曰月经心清明烈照天王内明必有延庆
　　月变色六
　　河图帝览嬉曰月光如张炬火所宿其国立王亦立上卿　京氏妖占曰月变色青为饥与疫赤为争与兵黄为徳与喜白为旱与丧黒为水民半死　京房占曰君幼弱月青色　京房易飞曰月生八日当兔色上旬籴贵无则上旬籴贱不尽八日色下旬籴贵无则丰而下旬贱　荆州占曰月赤如赭大将死于野又曰月赤如血有死王以宿占国　荆州占曰月生而色黄主人受其殃月二十八日其色黄攻地入客受殃　河图帝览嬉曰月入而黄主人受殃出而黄赤客受其谪赤三日不复主人战不胜　河图帝览嬉曰月生三日其中缦缦如丝布状其野虚兵在内尽出在外主人不胜
　　月光盛七
　　郗萌占曰月初生盛女主持政　京氏易飞曰月之光如张芒所宿之国立君三齐所宿之国立将军上卿荆州占曰月上已后盛君无戕徳臣执权柄人背
　　君尊其臣
　　月无光八
　　太公隂秘曰君不明臣不忠故月无光月不明见变变不救殃祸生臣欲反主失名其救也安百姓用贤人弱者扶无则害　黄帝占用兵要诀曰沉隂日月俱无光昼不见日夜不见月星皆有云障之而不雨此为君臣俱有隂谋两敌相当隂相图议也若昼隂夜月出君谋臣夜隂昼日出臣谋君下逆上也　甘氏曰人君宰相不从四时行令刑罚不时大臣奸谋离贤蔽能即日月无光见瑕讁不救其国五谷不成六畜不生人民上下不从盗贼并起　河图帝览嬉曰日月无光有亡国死王期不出五年　孝经内记图曰主骄慢日月失明京氏占曰月大无光国无王民不安天下有兵　京氏占曰月昏无光则渊涸山崩王者恶之　河图帝览嬉曰月大无光主死士战不胜　髙宗占曰月大无光城不降月小无光城降　京氏妖占曰月无光臣下作乱教令不行民饥国亡　京氏易飞曰月不光贵人死荆州占曰月生无光下有死王　京房易飞曰月
　　生无光君子徒凶
　　月兔不见九
　　河图帝览嬉曰月中无兔蟾蜍天下无官　荆州占曰月中兔蟾蜍不见天下失女主一曰宫女不安　河图曰蟾蜍去月天下大乱　黄帝占曰月望而月中蟾蜍不见者月所宿之国山崩大水城防民流亾亦为失主宫中必不安
　　月中有离云气十
　　荆州占曰有云如杆长七尺冲月所宿国主君将死京房易飞曰白云如杵长七尺冲月所宿之国人主死杵柄中月王后死入月中王后当之月戴珥主人来疾　河图帝览嬉曰月始出时有云居其中如禽兽状其名曰綦娄甲乙见东方受之丙丁见南方受之戊巳见中央受之庚辛见西方受之壬癸见北方受之受者受其害　荆州占曰月下有气如人相随者是谓恶成侯王有坐之者有分国　荆州占曰月中有云如人行者臣害主两主争客胜有三人天维絶主人必更　河图帝览嬉曰月旁有白云大如杵者三抵月期六十日外有战破军死将　荆州占曰月始出有黒云贯月名曰激云不出三日异雨有害人者客且至　河图帝览嬉曰月旁多赤云如人头大战多白为风黒为雨　荆州占曰有赤云黒云交临月当其国亡军　河圗帝览嬉曰月旁有白云一黒云二苍云一其大如厚布抵贯月围城拔邑　髙宗占曰青云挟月是谓贼害王受其殃歳为五谷不熟赤云挟月是谓仇贼黄云挟月女主有戮死者期不出三十日白云挟月其国君遇贼黒云挟月隂雨逾时　荆州占曰月中有黒气大如桃若李臣有蔽主明者　京氏易传曰有黒云状如羣羊豕如飞乌如鸣鸡在月及月旁三日五日不雨匈奴兵起京房易传曰赤气覆月如血光大旱人民饥千里　荆州占曰常以十四日夜月中有气如飞乌其野无居者　尚书金柜曰视不明聴不聪则云气五色蔽日月之明无救则羣臣谋杀闗梁不通其救辟四门求仁贤春秋感精符曰诸气之出皆歴日月旁天子国君之
　　害也期如日蚀逺近之符　荆州占曰凡诸气日月有变不出两日大雨吉不雨皆凶小雨无益
　　月生牙齿爪足十一
　　河图曰月生齿主见欺【阙】
　　春秋文曜钩曰赵有君尹吏日月生齿在毕宿主见欺大星占曰子杀父臣刺君期歳二月有兵患【宋均注曰月太隂之精也属水水生于金毕金精也水齿之臣子杀逆之象也毕又为边兵毕主八月其冲则二月兵患于此发也】荆州占曰月生齿人主有贼臣王者偏左右【阙】
　　徐广厯记曰隆安五年三月甲子月生齿在斗占曰月生齿人生有贼臣羣下相贼【阙】　　春秋感精符曰月生齿妻妾黜外垂牙主威歇　考异邮曰诸侯谋叛则月生爪牙　荆州占曰月生爪牙国君遇贼又曰月爪所指四方烦苦有土功事　洛书曰陪臣执命王公望风其将叛谋公卿羣下并附诸侯归心则月举足垂牙河图秘征曰帝滛泆政不平则月生足　春秋纬曰
　　生足君有过后族擅权月生足芒有此类则亡国也荆州占曰月生牙齿天子有贼臣羣下自残害　郗萌曰月生爪牙主赏罚不行偏任兵起招贤明夺强国兵势则已　海中占曰月生爪牙人主偏左右遇贼有刺客各在中分
　　月生角芒刺十二
　　春秋运斗枢曰后族擅权月生芒　洛书摘芒辟曰月盈而生芒后党成辈且害其主　春秋运斗枢曰月垂芒国乱忧在公祸大作兵败北　夏氏曰月上有黄芒君福昌一曰皇后有喜　荆州占曰月生角天下兵国将受殃　河图帝览嬉曰月生四日月两角刺如矛状其野有弑其君者且废之其上角大者君上胜其下角大者臣下胜　荆州占曰月生刺在一日是谓贼赋生中国月二日生刺是谓隐其女子卒有隂疾月三日生刺是谓内伤大阳是谓天芒月四日生刺是谓不明是谓蔽光月五日生刺是谓音荡当有讹言者月六日生刺是谓内虚是谓去邑月七日生刺是谓有剥其地弱月八日生刺是谓割地有分民其当者名曰禽获阳平月九日生刺其地民饥民以食弱其世以兵行月十日生刺隂始盛主女子执朝政月十一日生刺是谓忧土居老幼穴处月十二日生刺其地有以隂死者月十三日生刺是谓始强得地月十四日生刺是谓不利其女君伤下月十五日生刺是谓盛强其强地多兵月十六日生刺是谓内弱大臣弑其主月十七日生刺是谓威法主有流兵月十八日生刺是谓君瘟死月十九日生刺是谓阳衰隂治女子执事月二十日生刺是谓地有土功月二十一日生刺是谓千里外聚其都有土功月二十二日生刺是谓始衰贵人多死者月二十三日生刺是谓阴盛女子为王月二十四日生刺是谓中有大谋月二十五日生刺是谓隐蔽是谓佚殃月二十六日生刺是谓感多忧在内谋月二十七日生刺是谓大饥月二十八日生刺是谓竟城数政月二十九日生刺是谓内乱是谓自伐
　　月大小十三
　　荆州占曰月初生小而形广大者月有水灾　海中占曰月大而体小者旱有气色非常皆为皇后隂谋事
　　月分毁及坠下流十四
　　京氏易妖占曰月毁为三四五六见天下乱　荆州占曰月分为两国无道君失天下　河图占曰地沦月必有立王　京氏易妖占曰月自天坠有道之臣亡京房易妖占曰月出地中庶民为王公
　　月昼见十五
　　易纬辨终篇曰月昼见隐谋合国雄逃　京房曰月昼见必有亡国　京氏对灾异曰月昼明奸邪并作専明擅君之朝　京房对灾异曰月若昼明者月为臣日为君臣以明续君党当在其时不可与君用力含秽以舒刑今昼明者奸邪并作専明擅君之朝不救则失其行而毁矣其救也出退强臣防奸佞近直臣亲贤良则月得其行不可専明矣　洛书曰月与大星并出昼见是谓争明大国弱小国强有立侯王者
　　月当盈不盈十六
　　石氏曰月当盈不盈君侵臣不则有旱灾
　　月当朔而不朔晦不尽十七
　　荆州占曰月当朔而不朔国有大丧月当晦而不尽所宿国亡地
　　月当不不当而十八
　　荆州占曰月生六日而大臣为政不用主命　荆州占曰月生七日而主人胜客不胜主人将死　荆州占曰月未当而是谓兵起当不国有大兵郗萌占曰不当上而国兵起　荆州占曰未当
　　下而臣下多奸　荆州占曰月生八日而天下大安八日而不攻人城者不胜　河图帝览嬉曰月十日不以战不胜主将死当也是谓大安
　　月当望不望未当望而望十九
　　荆州占曰月十四日而望主更令期一年十五日而望主安乆长天下和人民歌乐以行　河图帝览嬉曰月未当望而望是谓趣兵以攻人城者大昌当望不望以攻人城者有殃所宿之国亡地　荆州占曰月十六日而望主不昌更立公王期十年【此谓不依厯数而望他皆仿此】　易萌气枢曰月当满不满君侵臣当毁不毁臣陵君君侵臣则大旱之灾臣陵君则有兵水之难大进月盈则有人君之忧缩则有臣下之害　郗萌占曰月行急未当中而中未当望而望皆为急兵大战军破将死大臣执政逼君女主将有擅权天下乱易宗庙
　　月当毁不毁未当缺而缺二十
　　春秋汉含孳曰妻怨成无诎制之者则月满不亏有女妃虐【宋均曰不亏不缺也虐若赵飞燕妒杀皇子】　荆州占曰月当毁不毁隂事无形　黄帝占曰月未当缺而缺大臣防女主黜诸侯世家絶
　　月当出不出出而复没二十一
　　京房占曰月当出而不出有隂谋有死王天下乱　郗萌占曰月生七日见者天下有兵十日见者有大兵十二日至十六日而后见者天下有防国　海中占曰月出复没天下乱
　　月再中反缺二十二
　　京氏曰月再中帝王穷　荆州占曰月望前西缺望后东缺名曰反月臣下不奉法制度侵夺主势无救为涌水兵起其冲其救也正刑罸诛奸猾任贤而稽疑定谋事成即月变为复矣
　　月失行及偃仰二十三
　　郗萌占曰月出非其所行非其路皆女主失行奸通内外隂国兵强中国人饥下欲僭权　海中占曰月生正偃天下有兵合无兵主人凶　京房易飞侯曰正月有偃月必有喜
　　月出异方二十四
　　黄帝曰月始生见南方而蚀者籴大贵　荆州占曰月始生天中者上谋下其事不成
　　月并出及重累二十五
　　京房易传曰君弱而妇强为隂所乗则月并出　京氏曰月并出为并明天下有两王立又云相去二寸臣作乱防其主　春秋运斗枢曰主势夺于后族羣妃之党横僭为害则月盈并若两月连出妃党交萌若炤同力排防王公　郗萌曰月并出相重当有急兵至　荆州占曰三月并见其分有立诸侯而亡女主有竞两月并出天下治兵异姓大臣争朝势为害王者选能授之月重出皆为异兵残害为天下乱首将有亡天下之象【案汉成帝建始元年八月戊午晨漏未尽二刻两月重见京氏易传曰君弱妇强为隂所乘则两月并见其后赵飞燕为皇后姊娣専宠杀害皇子成帝不能禁后皆诛防之应也　又按故太史令李淳风云隋大业九年正月二十七日晓起东方有二月见相去二尺许在箕斗之间众俱见之俄而杨感于黎阳起逆朱变管宗义残贼江南天下因此遂兵贼相继至于防亡此尤效】　海中占曰月两中间月光盛而众多或二三或四五及至十月并见皆为天下分裂天子失政政在诸侯自立【诸月傍气象皆与日占大同】　春秋潜潭巴曰十月并出不必争强猾出【宋均曰月为大臣今如是大臣必多争并为奸称疾也】　郗萌占曰东方小月承大月小国毁大月承小月大国伐之为主客在西方小月承大月小邑胜大月承小月大邑胜　春秋运斗枢曰小月承大月羣奸在宫当此之时主若赘旒【宋均注曰喻见制在下也】大月承小月近臣起谗人横陪臣执命三公望风【宋均曰望风者望陪臣风而事之也】








　　唐开元占经卷十一
　　钦定四库全书
　　唐开元占经卷十二
　　唐　瞿昙悉达　撰
　　月占二
　　月冠珥戴一
　　黄帝占曰月珥而冠者天子大喜或大风　荆州占曰月珥且戴不出百日主有喜　帝览嬉曰月珥期六十日兵起　京房易传曰月珥期三十日兵起　帝览嬉曰月不晕而珥人主有喜兵在外亦有喜　荆州占曰月昏而珥者兵半起夜过半珥者边地恐　春秋运斗枢曰主排公侯狡猾起尊能主则月珥两　帝览嬉曰月珥青忧也赤兵起黄喜也白丧也黒失国期皆不出三年髙宗占曰月两珥十日雨三珥国喜四珥女主丧又曰人主诸侯立　荆州占曰月珥大水又曰月四提天子无妻若国有丧月六提天子游天下【提犹珥也】　荆州占曰月珥且戴不出百日有大喜
　　月背璚二
　　春秋纬感精符曰背璚以外围月者臣弛纵叛逆欲相残贼不和之气也天子偏左右　帝览嬉曰月不晕有四璚臣有谋不成　京房易传曰月背璚其国有反者刘向鸿范传曰月背璚臣欲为邪也其色青中赤外
　　有芒刺则为逆其色赤中青外无芒刺为谋此数见即国凶且背且抱为不和有欲为忠有欲为逆者也
　　月与五星合宿同光芒相陵三
　　荆州占曰月与歳星光明相逮饥三年籴贵民流亡巫咸曰歳星与月同光以其月月蚀且以饥亡一曰国以女乐亡　海中占曰月与歳星同光即有饥亡　黄帝占曰月陵歳星年多盗贼刑狱烦　京房易传曰月与荧惑防宿国王死　海中占曰月与荧惑合其国太子死贵人复伤凶不可有为若有内兵　荆州占曰月与五星荧惑合光芒刺相及其国有内乱兵三年又曰其国太子死期三年　巫咸曰月与荧惑同光以其月月蚀内有乱臣且以饥亡　荆州占曰月与填星合芒刺相及其国饥　巫咸曰月与填星同光以其月月蚀且有以徭徙亡者　京房易传曰月与太白防宿太子死　荆州占曰月与太白聚合宿其国立太子期不出一年　荆州占曰月与太白合其下兵大起　巫咸曰太白与月同光其月月蚀且以兵亡　荆州占曰月与太白皆出城守为卖城圣主明王急便守城　河图帝览嬉曰月与太白相过月出其南阳国受兵月出其北隂国受兵　海中占曰太白出月右隂国有谋出左阳国有谋月挟太白诸侯将相谋不轨太白出月下芒相燿君死民饥　荆州占曰月戴太白卒兵期五日　巫咸占曰月不尽三日太白出东方在月南中国胜在月北中国不胜　巫咸占曰月入月三日太白出西方在月南皆海国败在月北皆海国胜　荆州占曰月入月三日太白失行而月在北太白在南秦战不胜　荆州占曰秋冬入月三日太白出西方居月北者君强月南君弱　荆州占曰入月三日月刺太白阳大邑拔小邑驱掠刺太白隂兵在外者不及入在内者不及出南方为阳北方为隂　巫咸占曰辰星与月同光其月月蚀且以女乐亡　荆州占曰辰星与月光相逮其国水海中占曰月与辰星相遇所合宿雨水败　帝览嬉曰月与辰星合宿其国亡地君王死　荆州占曰月与辰星合所宿之国兵起
　　月与五星相犯蚀四
　　巫咸占曰五星入月中人主死不出臣死非将即相也近期一年逺期三年　帝览嬉曰月犯五星粟贵二犯之数贵　海中占曰月贯五星天子坐之　郗萌占曰金火与月相近其间六寸天下有兵间尺天下忧兵五尺无害　荆州占曰五星入月中其野有逐君大臣贼主月蚀五星若薄若舎皆其分有灾　河图帝览嬉曰歳星入月中其国有逐相　春秋纬文曜钩曰歳星入月中以妃党之譛去　黄帝占曰歳星入月中不出一旬天下有大灾人君不平天星坠若雨雾不出一年籴什长八不出二年天下亾徙为乱若有野兵　海中占曰歳星蚀月有大丧女主死臣弑君易位　荆州占曰歳星入月中大臣贼其主　荆州占曰月犯歳星其国民饥死一曰主死期三年【按大兴四年十二月丁亥犯歳星在房占曰其国兵饥民流亡永昌元年王敦率江荆之众来攻京都六军败绩不能有以拒战于是杀防军将军周顗尚书令刁恊骠骑将军戴渊又镇北军刘隗出奔四月又杀湘州刺史谯王氶镇南将军甘车闰十二月元帝崩】　荆州占曰月犯歳星其国疾　春秋纬元命包曰歳星逆犯月法令散　河图帝览嬉曰月犯歳星其国饥一年二年乗之主死　荆州占曰月乗歳星相死　帝览嬉曰月贯歳星有流民不出十二年国饥亡　司马迁天官书曰月蚀歳星其宿地饥若亡　帝览嬉曰月蚀歳星其乡大战大防邑【按晋建兴三年正月乙卯月掩歳星在参益州分也六月镇西将军益州刺史周抚薨十月梁州刺史入益州以叛朱序率众助刺史周楚讨平之】　荆州占曰月蚀歳星邦主无人人相食　荆州占曰月吞歳星其国十二歳而败　河图帝览嬉曰荧惑入月中忧在宫中非贼乃盗也有乱臣死相若有戮者【按洪范传汉宣帝地节元年正月戊午夜月食荧惑左角亢亢为朝廷忧在殿内非其贼有盗有内乱谗臣在傍故将军霍光妻与其子及昆弟诸婿为侍中诸曹九卿太守皆谋反伏诛又晋太元十二年二月戊申荧惑入月占曰有乱臣死相若有戮者一曰女亲为政是时琅琊王辅政王妃从兄国寳以姻昵受宠又陈郡袁悦私媚荀进交通主相扇朋党十三年杀悦是时主相有隙乱阶兴矣】　海中占曰荧惑入月中臣以战不胜内臣死　荆州占曰火星入月中臣贼其主　黄帝占曰荧惑蚀月谗臣贵后宫有害女主者　海中占曰荧惑入月中及近月七寸之内主人恶之一曰谗臣在傍主用邪　巫咸曰荧惑居河若守之月数出其间百日兵多移　巫咸曰荧惑犯月战小吏死　帝览嬉曰月犯荧惑国内降贵人兵死　京氏妖占曰月犯荧惑天下有女主忧荆州占曰月战胜之国大将鬬而死　帝览嬉曰荧惑贯月
　　隂国可伐期不出三年其国乱贵人兵死近期不出五年其国受兵逺期不出十年而以兵乱亡也　海中占曰荧惑触月上角为相下角为将中央为主　司马迁天官书曰月蚀荧惑其宿地乱　海中占曰月蚀荧惑有白衣之事又曰其国内败五年大兵　荆州占曰月蚀荧惑有死相　荆州占曰月蚀火星天下防亡期九年　帝览嬉曰月蚀荧惑其国以兵起饥又以乱亡月以旦相及太子当晦以君当之　刘向洪范五行传曰月蚀荧惑在角亢忧在中宫非贼而盗也有内乱一曰有死相若戮者贵人兵死谗臣在旁　荆州占曰月毁荧惑急在臣下　黄帝占曰月吞火贼防国　荆州占曰月咽荧惑其师破败河图帝览嬉曰填星入月中臣贼其主　黄帝占曰填星入月中不出四旬有土功事若贵人絶嗣不出其年王者当之　郗萌占曰填星蚀月女主凶当黜者有丧河图帝览嬉曰月犯填星为亾地期不出十年其
　　国以饥亡一曰天下且有大丧【按洪范传汉成帝建始元年十一月乙卯月蚀填星在舆鬼西北八九尺其占为饥民流千里后十五年民人饥函谷闗逐食】　荆州占曰月犯填星其国贵人兵死天下乱一曰主死先举事者败若天下有大风　巫咸曰月犯填星女主败【按魏青龙二年十月乙丑月犯填星三年丙寅正月太后郭氏无疾乃忽崩】　河图帝览嬉曰月乗填星地动不乃天裂　河图帝览嬉曰填星贯月国内乱期不出五年而亡　河图帝览嬉曰月蚀填星女主死其国以伐亡若以杀亡　司马迁天官书曰月蚀填星其宿地下犯上　班固天文志曰月蚀填星民流千里　荆州占曰月蚀填星国女乱　巫咸占曰月不尽三日太白出东方与月并准之其间容一指则八月有破军死将主人不胜容二指期十三日客军不破主人亡地容三指期二十日有破军死将主人亡地容四指期八十日客大败容五指期三十日军起而不战巫咸曰入月三日太白与并准之其间容一指军在
　　外期十日有破军死将客胜容二指期十五日破军死将主人胜容三指期十八日有破军死将客军大胜主人亡地容四指期二十五日客军入境主人不胜容五指期三十日军阵不战　荆州占曰太白与月光并军大战相去一寸有拔城二寸有忧城三寸有忧军　郗萌占曰太白与月相去三寸天子罢相　巫咸占曰太白与月相近五寸天下有忧兵间五尺天下无害　荆州占曰太白东方始出为低在月南为得行在月北为失行其与月相过失行月不尽一日二月二日三月三日四月四日五月五日六月六日七月七日八月八日九月而起兵　荆州占曰太白在西方以始入为低在月北为得行在月南为失行其与月相过失行月生一日二月二日三月三日四月四日五月五日六月六日七月七日八月八日九月而起兵　荆州占曰太白入月中不出客将死出者主人将死无军大将当之　帝览嬉曰太白入月中将军戮死一曰臣谋主不成皆不出三年又曰必有内恶战不胜亡地　海中占曰太白入月中有杀不及九年国以兵亡　郗萌曰太白入月中国失政大人为乱期三年一曰大人当之　荆州占曰太白入月中无军大将当之兵死期四十日又军出主人将死　河图帝览嬉曰月太白入月中侯多死者荆州占曰太白入月中其国有分国立王　郗萌占
　　曰西方先起军者即太白与月相去三尺有忧军相去二尺有忧城相去一尺有拔城　郗萌占曰月犯太白将有两心戴太白有卒兵　帝览嬉曰月犯太白强侯作难国战不胜人君死亡国【按宋书天文志青龙二年十一月戊寅月犯太白占曰人君死为兵景初元年七月公孙渊叛三年正月遣司马懿讨之三年正月明帝崩】　荆州占曰月犯太白强侯死又曰大将有两心又曰太白与月相犯国多冦盗　帝览嬉曰太白与月贯期不出三年国大危战败亡地以女乱亡期不出六年　帝览嬉曰月蚀太白强国以饥亡不必九年以城亡　司马迁天官书曰月蚀太白强国以战败　班固天文志曰月蚀太白其国以战亡　郗萌占曰月蚀太白其年臣弑主胜臣亦死　荆州占曰月蚀太白民靡散【按晋兴寜三年十月丙戌夜月掩太白在须女占曰天下民靡散】　郗萌曰太白蚀月易大将刑死海中占曰太白居月中无光名曰月蚀太白臣弑其
　　主胜皆期三年【崔鸿春秋燕録曰正始三年秋八月太白入月中冬十月戊辰云临东堂幸臣杂班姚仁怀劒执袋而入称有所启劎击云云以反拒仁仁进而杀】　帝览嬉曰辰星入月中贼臣欲杀主不出三年必有内恶战不胜亡地黄帝占曰辰星入月中不出三旬内有匿谋春夏有大水秋冬有大雪牛马疾疫谷贵【按晋阳秋考曰太元十三年十一月戊子辰星入月在晋涛水入石头春大水冬大雪牛马死谷踊贵不出百日】　荆州占曰辰星入月刑事起　荆州占曰辰星入月中复出君死入不出君臣皆死　帝览嬉曰月犯辰星兵大起上卿死一曰廷尉有忧期不出三年　京房妖占曰月犯辰星天下大水　海中占曰辰星贯月不出四年有殃内祸匿谋荆州占曰辰星贯月国以女子内乱期六年　巫咸
　　占曰辰星与月薄所舍之宿其主死其国亡　帝览嬉曰月蚀辰星其国以女乱亡若水饥期不出三年又曰兵未起而饥所当之国起兵战不胜　京房易传曰月蚀辰星其国女以战　郗萌占曰辰星蚀月大水


　　唐开元占经巻十二
　　钦定四库全书
　　唐开元占经卷十三
　　唐　瞿昙悉达　撰
　　月占三
　　月与列星相犯
　　郗萌曰月宿东壁营室奎娄胃皆主水以此星雨者则冲月雨水甚则水甚雨泽入地一寸至其报月立水七寸其潢流絶车辙谿谷溢　又占曰月宿觜参井鬼栁皆主旱以此星雨者则冲月旱雨甚者大旱雨防者小旱　帝览嬉曰月犯列宿其国有忧　又曰列星贯月隂国可伐也期不出五年其国受兵不出十年中国有内乱大危　甘氏曰月蚀列宿其国忧星防天下有亡国星复见亡国复立兵起大胜　髙宗占曰星入月中将有大兵　海中占曰星入月中其国君有忧一曰不出三年臣胜其主　京房易传曰星入月中大臣谋伐其主主令不行　荆州占曰星入月中其国有防又曰有破军　又占曰月未中而星入之有贼人为攻者在东方文者长武者亡月过中而星入之有贼人为攻者在西方武者长文者亡　帝览嬉曰星出月隂负海国有胜星出月下芒角相歴者君死人饥　甘氏曰月犯列星其国忧若受兵殃　荆州占曰月犯所宿之星其国有军将死　京氏妖占曰星与月同光臣不作乱则人民非上　荆州占曰月蚀列星不见者其国亡星还复见者国复立　又占曰星蚀月其国相死　京氏妖占曰月中有星天下有贼星多者贼多　荆州占曰列星居月中无光其国以饥亡
　　月犯东方七宿
　　月犯角一
　　石氏曰月犯左角大人忧期六月一曰大臣忧防　海中占曰月犯角其国有忧　河图帝览嬉曰月犯左角左将战死期不出三年犯右角右将战死　荆州占曰月犯左角大臣诛天下决水大狱犯右角兵起　河图帝览嬉曰月乗左角法官诛乗右角兵起　海中占曰月出角南国家多暴狱治病骄恣　荆州占曰月出左角南三尺多狱五尺以上至丈所天子明威　又占曰月乗右角后族家及将相有坐法死者　郗萌曰月乗左角为旱右角为水　又曰犯左角左将军死之一曰天下有兵【按魏正始七年七月丁丑月犯左角占曰月犯左角天下有兵左将军死到嘉平元年正月甲午大将军曹爽诛时太舞阳侯屯兵浮桥积二年七月咸熙二年闰月庚子月犯左角到太始四年十月荆州刺史上言吴遣使持节施续领三万人围軨乡右丞相万彧领万五千人围直城大将军丁奉徇夀春义阳王率诸军徇夀春兵起之应也】　郗萌曰月贯左角三年太子死　又占曰月蚀角大人忧期三年一曰有狱事都尉死一曰天下大凶　巫咸占曰月蚀角天子忧牢狱空用赦当之期九十日　荆州占曰月蚀角三年更赦　河图帝览嬉曰角星贯月三年国君死　郗萌占曰左角入月中不出其年强国有防右角入月中其君死期三年
　　月犯亢二
　　河图帝览嬉曰月犯亢兵起期不出三年　黄帝占曰月犯亢将军亡其鼓其国将死　海中占曰月犯亢亡地其国有忧　荆州占曰月犯亢朝臣有事　郗萌曰月乗亢左星为水右星为大兵【案魏正始九年正月辛亥月犯亢南星占曰兵起一曰将军死到嘉平元年正月废大将军曹爽等十六日诛爽时太傅勒兵浮桥积一年魏嘉平三年五月甲寅月犯亢距星到七月太尉王凌诛到四年三月镇东将军诸葛恪上言贼朱异蚁聚即诛截死者三万余人积十一月始应】
　　月犯氐三
　　韩杨曰月入氐天下兵起　河图帝览嬉曰月犯氐其国有军将死一曰将当之　荆州占曰月犯氐其国有军一曰其国有忧　海中占曰月犯氐左星郎中左将诛死犯右星郎中右将诛死皆期三年　荆州占曰月乗氐右星天下有大兵天子自将兵于野【按魏嘉平三年四月戊子月犯氐东北星占曰将军死五年二月癸丑后将军兖州刺史黄华薨】　海中占曰月蚀氐氐星翳一将死之国有诛者
　　月犯房四
　　帝览嬉曰月行中道是谓安寜天下和平举兵不吉欲被其刑逆天之道辱以无名又曰月宿天廏中央一军罢归期不过三十日　郗萌占曰月当天门驷之间五谷大得人主益夀　河图帝览嬉曰月行阳环多小暴事又曰月宿天廐左间将军论老弱分归期不过三十日又曰月行阳里治骄恣多暴狱及惊骇内乱又曰月行四表之南阳人且错祸不可克又曰冬三月月出房南近小旱逺大旱期在冲去房三尺曰近五尺曰逺　郗萌占曰月宿房南粟不美稻不实又曰正月十九日月出房南有兵女主防　荆州占曰月出四表以南人君有忧　河图帝览嬉曰月行太阳天下乱人民啼哭及天下大荒祸不可禁天下有两心又曰月行隂间多隂事小起又曰月宿天廐右间将军伐期不过三十日　郗萌曰月出阳间黍稷不为菽美　河图帝览嬉曰月行隂里权衡不得兵革时作边境不休　又曰月行四表之北隂人将革祸不可克又曰冬三月月出房北近小水逺大水期在冲　郗萌曰月行四表之北水旱不时民皆流食　荆州占曰月行房北帝有乱臣河图帝览嬉曰月行太隂天下兵悉起及内滛流食荆州占曰月行太隂民流亡　河图帝览嬉曰月犯房星四足之虫多死期不出一年　海中占曰房上第一星上相次星次相下第一星上将次星次将也【按晋咸康二年正月辛亥月犯房南第二星占曰将相有忧五年七月丞相王导八月太尉郗鉴六年正月征西大将军庾亮并薨也】　荆州占曰月犯房为死亡近之为辱将相期三年【按魏景初元年二月乙酉月犯房第二星房四星股肱臣将相位也占曰将相有忧若死亡到十二月司空陈羣薨到三年七月司徒陈矫薨积一年六月】　黄帝占曰月犯上将上将诛犯次将次将诛犯次相次相诛犯上相上相诛　河图帝览嬉曰月犯房心天下有殃主有忧　郗萌占曰月犯房有乱臣期不出三年臣伐其主天下有亡国　陈卓曰月犯房有兵又曰天下有殃主忧　郗萌曰月乗房防左右官为有诛伏甲者阵兵在宗庙中天子不可出宫下堂又曰多暴事　河图帝览嬉曰月行房心间其旁有红云一诸侯一王死　郗萌曰月乗钩钤大人忧火令　荆州占曰月有中犯陵房星者国君忧色青忧丧赤忧积尸成山黒有相诛白芒角大哭　郗萌曰月有中犯乗守房左骖左服皆为夫人死所中相诛　又曰月犯乘钩钤大臣有误天子不尊事天者致火灾于宗庙天子崩王者不宜出宫下殿有谋匿于宗庙中者一曰犯钩钤驷马驾将有行【按魏正始六年十二月己巳月犯钩钤占曰王者忧一曰有火灾到七年二月荧乗黄廐署屋延烧又魏青龙三年十二月戊辰月犯钩钤王者忧到景初二年十二月明帝崩积三年十一月又案魏正始六年十二月己巳月犯钩钤占曰五星犯钩钤皆主王者忧一曰有火灾到七年二月荧乗黄廐延烧西掖门到嘉平二年七月壬戌皇后甄氏崩　积三年七月应又案魏时火犯钩钤皆为后崩也】　郗萌曰月守房皆为人君无道又曰皆为天下诸侯谋相吞道不同又曰皆为胡发兵
　　月犯心五
　　班固天文志曰月犯心其国有忧若有大丧　摘亡辟曰六月辛酉月犯心亡君之戒也　郗萌曰月犯明堂星大人忧　海中占曰月犯心中央星人主恶之犯其前星太子恶之及失位犯其后星庶子恶之皆应以善事　郗萌曰月行出心以南在外大将易一曰无兵太子事　陈卓曰月行宿心而雾山崩谷塞一曰水深石氏占曰月乗心其国相死月北出其国旱宗庙有焚者月南出其将相有起兵　荆州占曰月犯乗心大人凶天下大旱万民灾伤近期三年逺九年　石氏占曰月合心星其君死　又曰犯大星主遇贼害国人为乱又占曰月犯心大星女执行又曰太子不立　郗萌
　　曰月犯心星臣弑君又曰防其君三年有忧贼臣　海中占曰月犯心有乱臣天下有亡国蚀心国内乱有大贼　河圗帝览嬉曰月犯心乱臣在旁伐国期不出三年其下有亡国又民伐其主应之以善事已殃除　海中占曰月犯心中央星人主败国有贼人为乱【按魏甘露二年六月己酉月犯心中央大星景元元年五月髙贵乡公败】　郗萌曰月贯心其国乱臣弑君　石氏占曰月贯心其国政乱海中占曰月贯心一年国君死不则臣伐主　黄帝占曰月贯心星三年国内乱【按汉孝成帝阳朔元年七月壬子月犯心星占曰其国忧若有防房心为宋今为楚地十月辛未楚王芳薨积四月应又按王莽地皇元年正月月犯心前星为太子是歳后莽杀太子临之黄初四年十二月丙子月犯心大星占曰犯心国忧若有防七年五月丁巳文帝崩积二年六月魏景初二年闰九月癸丑月犯心大星占曰月犯中央星其国有忧若有大防到三年十二月明帝崩积一年四月】
　　月犯尾六
　　河图帝览嬉曰月犯尾君臣不和　郗萌曰月犯尾贵戚有诛者其国有军将死又曰在尾宿有变后宫不安妃后争人君子孙不吉在宫中矣
　　月犯箕七
　　石氏曰月干犯箕度君臣不和　含文嘉曰月至箕则风　春秋纬考异邮曰月失行离于箕者风　春秋纬潜潭巴曰月入箕中其国有忧　黄帝占曰月入箕籴大贵　郗萌曰月入箕天下大乱有兵国君死之又曰必赦月在箕踵期三十日在口期六十日　河图帝览嬉曰月犯箕有客谗人者　海中占曰月犯箕女主有忧　郗萌曰月犯箕其国有军将死【按魏嘉平五年六月十二日庚辰月犯箕占曰军将死到正元元年正月乙丑镇东将军毌丘俭反正月甲辰斩俭积一年九月　又按魏甘露元年八月七日辛亥月犯箕东北星占曰犯箕东北星军将死到二年五月征东大将军诸葛诞谋叛不就后杀州刺史乐綝积十月】
　　月犯北方七宿
　　月犯南斗一
　　郗萌曰月宿南斗风一曰雨　又曰月入南斗魁中大人忧一曰太子殃又曰宫中有自贼者期三十日　荆州占曰月入南斗兵起有忧不出三年　京氏曰月以子丑申入南斗后百八十二日赦无余囚　陈卓曰月犯入南斗魁天下大赦一曰兵起【按晋成帝咸和六年正月丙辰月入南斗占曰有兵一曰有大赦是月石勒杀掠娄武进二县于是遣戍中州明年湖贼又掠南沙海虞民是年正月大赦伐淮南讨襄阳平之　又咸和八年三月己巳月入南斗与六年占同其年七月石勒死彭彪以谯石生以长安郭权以泰州并归顺于是遣督护乔球率众救彪彪败球退又石季龙石斌攻灭生权咸康元年正月大赦】黄帝占曰月以十月至四月入南斗中天下大赦近期六十日中期六月逺期一年　郗萌曰月一歳三入南斗口者其歳有赦　河图帝览嬉曰月犯南斗大臣及将去　郗萌占曰月犯南斗魁女主当之不出三年荆州占曰月犯南斗将军死　陈卓曰月犯南斗风雨不时大臣诛不出三年　郗萌曰月乗南斗色恶苍苍丞相死　又占曰月变于南斗乱臣有更天子之法令者荆州占曰月变于南斗易相近臣死
　　月犯牵牛二
　　河图帝览嬉曰月犯牵牛将军奔天下牛多死　郗萌曰月犯牵牛其国有忧将军亡旗鼓一曰有军将死陈卓曰月犯牵牛星道路不通牛马暴贵天下有大诛邦谷大贵又曰月犯牵牛军亡犯河鼓战　郗萌曰月乘牵牛天下有大水起　又占曰月变于牵牛牺牲事也又曰四足之虫疾　荆州占曰月行犯若晕牵牛天下马多疾死
　　月犯女三
　　河图帝览嬉曰月犯须女天下多女患　陈卓曰月犯须女将军死其国有忧　郗萌占曰月变于须女有兵不战而降又曰有嫁女娶妇之事　陈卓曰月宿须女雾大人死一曰蛰虫死
　　月犯虚四
　　河图帝览嬉曰月犯虚空邑复起　郗萌曰月犯虚天下乱政天下大虚其国有忧军将死有哭泣之事又占曰月变于虚有土功事又曰在外军大饥
　　月犯危五
　　郗萌曰月行若犯危有哭泣之事　河图帝览嬉曰月犯危治楼室屋者多　海中占曰月犯危其国有忧郗萌曰月犯危有军将死　陈卓曰月行所宿危而雾兵起士卒多死　荆州占曰月有入危者大乱【天下大乱也】
　　月犯室六
　　河图帝览嬉曰月犯营室以乱若亡地及宗庙毁若起室者　海中占曰月犯营室其国有忧　郗萌曰月犯营室有宰相死　荆州占曰月犯营室兵起　郗萌曰月变于营室大臣为乱兵在外军人见弃败
　　月犯壁七
　　郗萌曰月宿东壁不雨则风　河图帝览嬉曰月犯东壁大乱人民多死　海中占曰月犯东壁其国有忧郗萌曰月犯东壁兵在外军将死一曰有土功事　郗萌曰月变于东壁兵在外军人大惊近臣去　海中占曰月蚀东壁其国有闭门事　石氏占曰月蚀东壁大臣戮亡有文章者被执
　　月犯西方七宿
　　月犯奎一
　　郗萌曰月入天库天下有兵起　河图帝览嬉曰月犯奎大乱人多死者　郗萌曰月犯奎边兵不安又曰有大水乱人多死　又占曰月犯若晕奎其国大人有忧又占曰月蚀奎星大将战死军乏食　海中占曰月
　　蚀奎星必有大战军乏食　郗萌曰月变于奎有沟渎事一曰女子事　陈卓曰月宿奎而雾有妖星见或曰妖死一曰十日妖见君车
　　月犯娄二
　　河图帝览嬉曰月犯娄多滛猎　海中占曰月犯娄国有忧　郗萌占曰月犯娄军将死民多移徙又曰狱多寃死　陈卓曰月犯乘娄国君好爱妇女逰猎无度黄帝曰月变于娄有兵在外不战而和　陈卓曰月行宿娄而雾多有人死复生者　海中占曰月蚀娄星军不战在外罢
　　月犯胃三
　　河图帝览嬉曰月犯胃仓库散若有令一曰其国有变荆州占曰月犯胃仓粟散　海中占曰月犯胃其国
　　有忧　郗萌曰月犯胃隣国有暴兵伐中国一曰有军将死又曰以夷为忧天下国无实　海中占曰月犯乘胃小国起兵仓库虚一曰军不战民多病伤有令　陈卓占曰月宿胃而雾死于孕孝妇谋死
　　月犯昴四
　　石氏曰月入昴中胡王死　河图帝览嬉曰月犯昴天子破匃奴不出五年中若有白衣防　荆州占曰月犯昴以粟米为贱　河图帝览嬉曰月行犯昴北有赤白云縁月兵入匈奴地有得赤白云不縁月兵入无得期不出三年　黄帝占曰月乘昴贵人有忧　郗萌曰月乗昴天下用法峻一曰水满野五谷不收　又占曰月合昴有赦　又占曰月行触昴匈奴扰扰　又曰月生于昴天下有赦　黄帝占曰月变于昴兵在外食絶郗萌曰月变于昴国有丧　石氏占曰月蚀昴贵臣诛贵女失势　海中占曰月蚀昴诸侯黜门户臣有事天下饥　石氏曰月出昴北天下有福一曰胡王死　郗萌曰月犯昴其国有忧将军死一曰胡不安【按魏正始元年四月二十七日戊午月犯昴东头第一星其年十月庚寅月犯北第四星占曰月犯昴胡不安将军死到二年六月征西将军赵防上言鲜卑大人阿妙儿等杀掠敦煌太守王延等将兵斩首千一百级冬十月又讨斩阿妙儿虏首千级三年正月又斩鲜卑大师首六百级讨鲜卑斩首千余级八月丁巳轻车将军特进王忠薨积三年四月应】
　　月犯毕五
　　诗曰月离于毕俾滂沱矣谓大雨也　春秋纬考异邮曰月失行离于毕则雨　蔡氏月令章句曰月离者所歴也　班固天文志曰月入毕则多两　郗萌曰月入毕其国君大忧又曰兵起期一年先起兵者有破亡又曰与两股齐近期二十日逺期六十日有将死　刘向洪范传曰月入毕中将若相有一家事坐罪者近期百二十日逺期十月一曰国有反臣　郗萌占曰月犯毕兵革起一曰有女丧一曰女主当之【按魏太和四年二月丁未月加午在毕大星四寸其五年十二月丁未月犯毕赤星占曰下犯上贵人诸侯当之又曰有大赦其五年三月蜀刘升为丞相诸葛亮将五万人入天水攻将军贾魏副车骑将军舒等三万余人讨之斩首三万余人投降者万余人七月乙酉大赦六年正月甲戌皇女泰薨上及羣臣皆为之服五月甲戌皇太子殿下薨十一月壬寅吴越贼将周贺于东莱牟平之内恣杀掠与青州刺史程喜战射杀周贺斩首四千余级又生擒八千余人青龙元年八月己未大赦二年三月庚寅故汉帝山阳公崩以天子礼葬之諡曰献帝积三年六月应也】　郗萌曰月入毕有拘主近期百日中期十月逺期一歳又曰小人自立一曰小人罔上一曰将相惊又曰大赦期三月一曰在毕口期六十日赦在踵期三十日又曰有土功又曰有以弋猎事惑其君者　石氏曰月居毕中不出其年女君死　河图帝览嬉曰月犯毕天子用法以诛罚急贵人有死者　京氏妖占曰月犯毕天下有变令　黄帝占曰月犯毕出其北隂国有忧　海中占曰月犯毕南阳国有忧一曰贼臣诛不然边有兵　郗萌曰月行犯毕赤星臣弑主一曰乗毕赤星将死　又占曰月犯蚀毕有小疾　又曰合毕天下有赦合其隂水合其阳风又曰月变于毕边境有事　黄帝占曰月蚀毕使边者凶　郗萌占曰月蚀毕诸侯相谋　又曰月入毕中而晕人主生一曰人主伐　又占曰月入毕而圣人生一曰人主伐　荆州占曰月蚀毕中星居月中不出其年女主当之　石氏占曰月蚀毕星中有土功事一曰女主有忧大臣系囚者一曰天下兵起是谓小人国　陈卓曰月行宿浊而雾君使有道死于诸侯者一曰诸侯之使有道死者【浊者毕也】　陈卓占曰月犯附耳兵起若将相有丧忧不即免退
　　月犯觜六
　　河图帝览嬉曰月犯觜觿小将有死者　海中占曰月犯觜觿小战又曰小将吏多死　郗萌曰月犯觜觿武将皆叛　荆州占曰月犯觜觿道多死人
　　月犯参七
　　郗萌曰月宿参若宿伐皆为风雨　河图帝览嬉曰月犯参伐有兵事竞城堡　海中占曰月犯参其国有忧又曰国有兵事　郗萌曰月犯参有军将死　海中占曰月犯参右肩右将战死犯左肩左将战死　郗萌曰月犯右股大将战死犯赤星将诛　石氏曰月犯乗参右股五谷熟　黄帝占曰月蚀参贵臣诛赤地千里其国大饥人民相食　京房易传曰月蚀参天下有小兵陈卓占曰月蚀参兵起战从蚀所胜　海中占曰月
　　蚀参伐兵大起
　　月犯南方七宿
　　月犯井一
　　郗萌占曰月宿东井雨不雨则风　河图帝览嬉曰月入东井诸侯贵人多死　荆州占曰月入东井有兵河圗帝览嬉曰月犯入东井中其国君有忧　黄帝占曰月犯东井有水事若水令　郗萌占曰月犯东井军将死【按魏龙三年十一月己丑月犯东井北辕西第一星占曰月犯东井将死一曰国内有忧一曰有水令到十二月乙夘右将军朱葢薨四年十二月癸巳司空颖隂侯陈羣薨　又景初元年九月壬申诏曰今年雨过差冀兖徐豫四州持剧遇水溺没死者所在开仓救济庚辰皇后毛氏崩积二年十一月应正始五年十一月壬申月犯东井距星六月癸酉月犯东井南辕西头弟二星占曰月犯东井将死到七年十一月庚子镇北将军吕昭薨积二年魏嘉平三年四月戊寅月犯东井南辕西头第二星占曰月犯东井将死一曰有忧到七月壬戌甄皇后崩太尉王陵诛积四年】　黄帝占曰月蚀东井大臣有谋皇后不安五谷不登　陈卓曰月行宿东井而雾有水患　河图帝览嬉曰月犯钺大臣诛　郗萌曰月中犯乘钺兵起斧钺用　又曰月中犯乗钺若蚀钺为内乱【按魏正始四年十月七日十一月十四日月犯乗守钺兵起一曰斧钺用是月太傅舞阳侯上言吴将诸葛恪屯据遣众军讨恪恪弃城奔走投水死者万计到五年三月己夘大将曹爽率众军西征蜀积六月应又按魏嘉平五年月晕犯钺兵起一曰光禄夫夫张缉皆诛九月车骑将军郭淮上言姜维等攻陇西斩首万余人积十月应】
　　月犯鬼二
　　郗萌占曰月犯舆鬼有军将死　陈卓曰月行宿舆鬼而雾军战主人败　又占曰月犯乘天尸乱臣在内郗萌曰月有入舆鬼者皆为财寳出　河图帝览嬉曰月犯鬼大臣有诛一曰国有忧　陈卓曰月犯鬼天尸国君有忧大乱大臣诛　又曰月入舆鬼乗质者君贵人忧金玉用人民多病从南入为男从北入为女从西入为老棺木倍贵【按魏青龙二年二月辛夘月犯舆鬼中史星其年十二月甲子复犯舆鬼为天锧主斩杀占曰民多病大臣忧又曰国有忧三年正月辛巳自冬渉春节气不和因下诏曰连年疫疾雕伤人民二月丁巳文徳皇后崩四年五月乙夘司徒乐平侯董昭薨三年三月应魏正始二年九月癸酉月犯鬼西北星主金玉三年二月丁未月犯鬼西南星主布帛占曰大臣忧一曰有钱金到八月丁巳轻车将特进王忠薨至四年甲子上加服元赐诸侯王公公卿校将军以下钱各有差一年五月应又魏嘉平二年十月丙申月犯鬼距星五年三月一日月犯鬼距星如占六年七月甄皇后崩太尉王凌楚王彪有谋妻子五歳以下皆诛积十月应】　陈卓曰月蚀舆鬼贵臣皇后有忧天下不安近期一年逺期三年
　　月犯柳三
　　郗萌曰月入天库天下有起土　河图帝览嬉曰月犯栁有木功事　又占曰月犯栁其国有忧又曰有军将死　石氏曰月犯乗栁工匠兴　陈卓曰月行宿柳而雾民多隂内之病又鸟多死　石氏占曰月蚀柳王者以病不安宫室　黄帝占曰月蚀栁大臣忧
　　月犯七星四
　　河图帝览嬉曰月犯七星兵在外战　海中占曰月犯七星轻车战　郗萌占曰月犯七星掌食臣有诛者国有忧将军死　黄帝占曰月行宿七星而雾民分　郗萌占曰月犯七星臣为乱　石氏占曰月蚀七星君后大臣有暴忧国大饥　海中占曰月蚀七星国相更政
　　月犯张五
　　河图帝览嬉曰月犯张有飨客　郗萌曰月犯张将相死其国有忧　黄帝占曰月蚀张贵臣失势皇后有忧期七十日　陈卓曰月宿张而雾天子恶之
　　月犯翼六
　　河图帝览嬉曰月犯翼飞虫多死　海中占曰月犯翼其国有忧一曰相传令一曰外夷有兵　郗萌曰月犯翼有军将死若北夷有兵　又曰月犯翼女主恶之黄帝占曰月蚀翼忠臣见谮言正事者亡不出其年陈卓曰月行宿翼而雾后恶之
　　月犯轸七
　　海中占曰月犯轸兵车用近期二年逺期三年　郗萌占曰月宿轸风又曰月犯轸其国有忧一曰兵车出近期一年逺三年中　班固天文志曰月入轸则多风黄帝占曰月蚀轸贵人亡皇后不安期有八十日者






　　唐开元占经巻十三
<子部,术数类,占候之属,唐开元占经>
　　钦定四库全书
　　唐开元占经卷十四
　　唐　瞿昙悉达　撰
　　月占四
　　月犯石氏中官一
　　海中占曰月入摄提圣人受制一曰谋臣在侧　郗萌占曰月犯蚀大角强国亡战不胜一曰大人忧之期三年一曰大角贯月天子恶之　陈卓曰月犯大角天下疾又曰有水灾一曰月蚀大角天子死期十三年中郗萌曰月犯天牢以狱不平【贯索之别名】　郗萌曰月犯织女女主有诛一曰人主有诛死　石氏曰月犯守东西咸女主因滛致祸有隂谋不通东咸必有贼【按晋孝武帝大元二十一年四月月犯东咸吴郡内史钦发人戒严吴兴诸郡响应为贼也】　石氏曰月入天市中大将死或易政　黄帝占曰月入天市有更币之令海中占曰月入天市中近臣有抵罪者　帝览嬉曰月行入天市及有变留其中女主忧将若相有戮死于市者　郗萌曰月犯乗天市粟贵　石氏曰月犯星有忧　石氏曰月犯帝座宗星人主有忧　石氏曰月犯宦者侍人诛　石氏曰月犯天江大水闗梁塞　陈卓曰月犯建星有臣相谮【按宋书天文志曰魏陈留王景元元年二月月犯建星后钟防邓艾破蜀防谮艾遂皆夷灭】　郗萌曰月变于建星有乱臣更天子之法令者一曰易将相近臣多死【按晋咸康三年九月戊子月犯建星占曰易相一曰大将死五年丞相王导薨庚戌代辅以太尉郗鉴征西大将军庾亮并死也】　黄帝占曰月犯天弁粟贵一犯一贵数犯数贵　黄帝占曰月犯河鼔左星左将死右星右将死一曰所中者诛一曰有军败亡其大将有兵起　河图占曰月乗大陵天下尽丧星众兵革起死人如丘山星希则无　石氏曰月乗卷舌天下多丧　黄帝占曰月入五车天库兵起道不通【按宋书天文志曰宋武大明七年十二月月犯五车后二年帝后崩大臣将相诛灭皇子被害皇后崩四方兵起遣诸军锋外讨之】　石氏曰月犯五车兵起趍驾　帝览嬉曰月行天渊中臣逾主　黄帝占曰月行天渊中若犯之贵人死　黄帝占曰月犯天闗有乱臣更天子之法主闗津者有罪王者忧　黄帝占曰月出天门中道百姓安寜歳美无兵　帝览嬉曰月乗天髙将死外臣有诛者　石氏曰月出天门中道之南君恶之大臣不附　郗萌曰月犯南河戍为中邦凶　石氏曰月行南河戍中四方兵起有丧若大旱百姓数病　帝览嬉曰月行南河之南兵旱并起男子丧乃始　刘向洪范传曰月入南河戍门民疾疫　黄帝占曰月出天门中道之北胡主死天下多死　石氏曰月行北河戍之间冠带国兵尽起道不通　帝览嬉曰月行北河之北兵水并起女子丧乃始　郗萌曰月经南戍之南刑法峻暴诛伐不当经北戍之北以女金钱奢侈贪色失治道皆近期三年中期六年逺期九年而灾至　石氏曰月犯五诸侯诸侯诛【按宋书天文志曰宋孝武大明三年四月月犯五诸侯时竟陵王诞反遣沈庆之领羽林兵战属城】　帝览嬉曰月入轩辕有乱臣期不出三年　帝览嬉曰月行轩辕中女主失势其所中以官名名之一曰五官有不治者　海中占曰月犯轩辕大星女主当之【按晋安帝元兴三年四月甲午月押掩轩辕第二星明年七月永安皇后崩　又按晋孝武大元五年七月庚子月犯轩辕大星九月癸未皇后王氏崩】　帝览嬉曰月犯轩辕左右角臣有诛者　帝览嬉曰月犯女御星女御有忧　郗萌曰月犯御星御仆死　石氏曰月中犯乗轩辕大星民大饥大流太后宗有诛者若有罪中犯乗少星民小饥小流皇后宗有诛者若有罪　郗萌曰月乗轩辕端臣子反其事成　荆州占曰月乗轩辕端女主有死亡去者　郗萌曰月蚀轩辕女主有忧以官名名之　石氏曰月入轩辕中犯乗守之有逆贼有火灾　巫咸占曰月犯少微处士有忧【按续晋阳秋曰防稽谢敷李庆绪隠若耶山初月犯少微时戴逵名著于敷时人忧之俄而敷死防稽朝曰吴中髙士便是求死不得也】　黄帝占曰月入中犯乗少微女主忧一曰宰相易　荆州占曰月犯少微南第一星诸处士忧犯第二星诸仪士忧犯第三星诸博士忧犯第四星诸大夫忧易史官黜　石氏曰月入中犯乗守少微皆为五官乱宰相忧　荆州占曰道太微为宫中逆乱政不行又曰月行太微中贵者失势必夺权劳所中成刑以官命之　黄帝占曰月行入太防中皆为大臣有忧一曰大臣死　郗萌曰月入太防中君弱臣强四夷兵不制有奸人来听伺主之庭者又曰有丧　荆州占曰月入太防庭中东出大臣出令如主入中华西门出右掖门必有反臣　荆州占曰月犯太防庭臣弑其主　海中占曰月犯南门左右扉将相有免堕者期不出三年左右扉者执法也　石氏曰月入太防庭所中犯乗守者皆为天子所诛若有罪者帝览嬉曰月入太防庭所中犯乗守者各以其官名之春秋纬合诚图曰入华阙门者皆为臣弑君之也荆州占曰月入天子宫者为大臣者死　帝览嬉曰
　　月入太防而出端门者臣不臣　石氏曰月入太防中乗东西门若左右掖门而南出端门者皆为必有反臣又曰入西门出东门皆为人君不安欲求贤佐入中华西门出中华东门皆为臣出令入太隂西门出太隂东门皆为天下大乱有丧若大水　郗萌曰月入西门而折出右掖门皆为大臣假主之威而不从主命月入西门犯天庭出端门皆为大臣代主【按宋志晋恭帝元熙元年正月丙午三月壬寅五月丙申七月己夘皆月犯太防二年六月三日帝逊位于宋】　黄帝占曰月行入及留太防中为大臣有忧　石氏曰月出东掖门为将受命东南出西掖门为将受命西南　荆州占曰东南为徳事西南为刑事期以春夏　荆州占曰月中犯乗守四辅为臣失礼辅臣有诛者　帝览嬉曰月行犯左右执法皆为大臣有忧　春秋纬文曜钩曰月入太防轨道者司出门守皆为天子所诛　帝览嬉曰月出黄帝座之北祸之大出其南祸之小若近之大臣谋乱祸不成　石氏曰月犯黄帝座大人忧其中黄帝座大人易天下乱　帝览嬉曰月犯黄帝座天下大乱存亡半海中占曰月犯黄帝座有乱臣人主恶之　郗萌曰
　　月犯黄帝座臣子反弑其主事成　郗萌曰月抵黄帝座有土功事　黄帝占曰月犯四帝座天下有防　石氏曰月犯四帝座若乗之君忧　荆州占曰月犯四帝座诸侯凶　甘氏曰月中犯乗守四帝座天下亡　石氏曰月中犯乗守屏星者为君臣失礼而辅臣有诛者若免罢去　孝经内记曰月入三台中君有大忧患败在臣下　黄帝占曰月入三台大臣为天子公族共弑君
　　月犯石氏外官二
　　郗萌曰月入库楼天下有兵起　郗萌曰月宿羽林中兵大起　石氏曰月犯乗若中北落皆为天下兵大起石氏曰月入天仓主财寳出忧臣在内天下有兵　石氏曰月犯天仓有移五谷　石氏曰月入天仓市兵起郗萌占曰月行弧宿臣逾主　郗萌占曰月变于狼
　　阵兵不战一曰兵起如小战一曰有水事
　　月犯甘氏中官三
　　石氏曰月在天理臣当坐欲反者而入狱一曰君有大忧　帝览嬉曰月乗天髙将死外臣有诛者　黄帝占曰月入五潢中者皆为兵起军道不通天下大乱易政一曰贵人死　黄帝占曰月中犯乗守五潢皆期二十日兵起　郗萌曰月入咸池暴兵起期四十日　郗萌曰月入咸池有迷惑人主者　荆州占曰月入咸池天下大乱人君死易政以入日占国　郗萌曰月有不从天街者皆为政令不行不出其年有兵又曰行天街中天下寜百姓顺一曰行天街外百姓凶
　　月犯甘氏外官四
　　郗萌占曰月行折威中天子亡　甘氏占曰月入哭星女主崩　黄帝占曰月入天积【即蒭藁也】财寳出主忧臣在内
　　月犯巫咸中外官五
　　郗萌占曰月乗键闭星大人忧　郗萌占曰月犯乗键闭星大臣大误天子不尊事天神致火灾于宗庙天子崩一曰王者不宜出宫下殿有偃兵于宗庙者　黄帝占曰月行天渊中若犯之贵人死一曰臣逾主　石氏曰月犯鈇锧有戮臣　黄帝占曰月入鈇锧者为大臣诛　郗萌占曰月中犯乗守鈇锧者为鈇锧用一曰兵将有忧　石氏占曰月行天廐星开为兵归月行天廐上不安












　　唐开元占经卷十四
　　钦定四库全书
　　唐开元占经卷十五
　　唐　瞿昙悉达　撰
　　月占五
　　月晕一
　　石氏占曰月傍有气圆而周匝黄白名为晕　巫咸曰月之晕者臣専权之象　石氏占曰月晕受衡所在之国安　甘氏曰月晕战兵不合若军罢　甘氏占曰日月皆晕战兵不合【谓尽有日晕夜有月晕也】　京房易传曰凡月晕七日无雨大风兵作土功起　髙宗占曰月晕明王自将兵　荆州占曰月晕赤有光主起兵城降　帝览嬉曰月晕兵春起不胜　荆州占曰月终歳不晕天下和亲　荆州占曰四孟月之七日四仲月之八日四季月之九日皆当月晕晕不以其日不出三日有暴风甚雨石氏曰月以正月一日二日晕必有土功　荆州占
　　曰月春二晕者其民好鬭不有从民歳必大恶不出一年粮贵　石氏占曰正月上旬一晕树木虫二晕禾谷虫三晕震雷　荆州占曰一月五六七八九晕天下有亡地者十一晕天下更政　帝览嬉曰五月中九晕以上者道上有热死者　荆州占曰月晕四仲月之八日四季月之九日三日不雨皆为月蚀　河图帝览嬉曰月晕中赤外青羣臣亲内外赤中青羣臣内其身外其心　荆州占曰正月九日十六日夜月晕者其五月有令十日晕者三月有令十一日晕者其月大旱十二日十五日晕者飞虫多死二十三日二十四日晕者五谷不成二十五日二十六日晕者女枲贵　荆州占曰月以庚戌晕有救以迟疾为期【谓晕疾亦疾晕迟亦迟】　荆州占曰月正月甲乙日晕者木贵民人多病丙丁日月晕者旱金钱轻戊巳日月晕者歳美小旱田宅贵庚辛日晕赦壬癸日晕者多水　髙宗八节月晕占曰月以立春四十六日内晕者赤有兵黒多水虫为灾逆贼生民生子多怪月以春分四十六日内晕者赤为兵黄白忧多虫月以立夏四十六日内晕者赤少水白旱万物不出者死人民流亡月以夏至四十六日内晕者赤小水黄白万物化为白耳月以立秋四十六日内晕者赤小白明日甚雨出黄羽异身伤害五谷之心【谓螟螣之类也】月以秋分四十六日内晕者赤少黄白大雷发折木杀人月以立冬四十六日内晕者赤重如葢状明日甚雾黒多冰霜春多风月以冬至四十六日内晕赤大白春多风杀人京房易传曰正月三晕所宿国小饥五晕大饥
　　月重晕二
　　石氏占曰月以十二月八日晕再重大有风兵起三重天下兵大乱　石氏占曰月晕再重天下大风起　帝览嬉曰月晕三重其外青中浊不散军防聚　荆州占曰月晕四重以有亡国死王者五重其国女主死七重天下易主八重天下有亡国【汉髙祖七年月晕围参七重占曰毕昴间天街也街北胡街南中国为匈奴参为赵毕为边兵是嵗髙祖为冐顿单于所围】荆州占曰月晕三重赤云贯之其国破丧　巫咸曰月五月中晕有九重以上道路大有热死者　髙宗占曰月晕十重天下更王　京房易传曰月晕十二重天下半亡　帝览嬉曰月晕再重倍在外私成于外倍在内私成于内
　　月交晕三
　　帝览嬉曰月色黄白交晕一黄一赤所守之国受兵髙宗占曰月交晕赤有光其国不出二年遇兵　石氏占曰月交晕贯月有事从贯击者胜杀将有珥有喜
　　月连环晕四
　　荆州占曰月晕连如环为两军兵起君争地　石氏占曰月晕一重下缺不合上有冠戴傍有两珥白晕连环贯珥接北斗国有大兵大战流血其地纷纭不出一年忧　石氏占曰月晕如连环重晕北斗魁前第一第二星大臣下狱流移一千里又曰晕辅星大臣下狱　荆州占曰月晕如连环有白虹干晕不及月女贵人有隂谋乱
　　月晕五星五
　　嵗星
　　甘氏占曰月晕歳星色不明主人胜客明客胜主人巫咸曰月晕歳星其国主死　荆州占曰月晕歳
　　星籴贵石千文民相食　海中占曰月晕歳星其主病重晕囚死或大水五晕人主有病丧　髙宗占曰月晕歳星三复之相出走战不胜所宿国饥　荆州占曰月晕歳星三复之人相击客不胜所击主人胜五复之国女主死　帝览嬉曰月晕四重华五复之所宿其国主死三复之黜相一曰客畔之不合所攻主人胜　帝览嬉曰月晕囬留歳星所守之国歳大熟　石氏曰歳星与月合在氐而晕不出四十日有徳令
　　荧惑
　　巫咸占曰月晕荧惑星女主有忧若有死亡　巫咸占曰月晕荧惑星其国主亡　荆州占曰月晕荧惑有兵在野大战归其国亡　荆州占曰月晕赤星荧惑三月兵起　海中占曰月晕荧惑三复之国贵人忧荆州占曰月晕荧惑三复之相死　海中占曰月晕
　　荧惑五复之主出走　荆州占曰月晕荧惑五复之主死　帝览嬉曰月晕囬荧惑所守之国亡又客兵入境为冦掠　帝览嬉曰月晕囬荧惑其色恶不明客败其色明如角则客胜　郗萌曰月晕胃荧惑在其中天下有兵发于魏国不出一年大赦
　　填星
　　甘氏占曰月晕填星色不明主人胜客明客胜主人巫咸占曰月晕填星其国主死一曰旱　髙宗占曰月晕填星所在之国兵起战不胜　海中占曰月晕填星相死若皇后死不则亡地　荆州占曰月晕填星五合五解所宿国主当之　帝览嬉曰月晕囬填星所宿之国有徳　帝览嬉曰月晕囬填星三复之相死天下土尽动大起邑屋大壊女主有忧五复之主死
　　太白
　　甘氏占曰月晕太白色不明主人胜客明客胜主人巫咸占曰月晕太白其国主死　荆州占曰月晕太白与月合其主死境外　荆州占曰月晕太白入晕其色恶不明则客败其色明而有角客胜其色如晕与月合人主忧从中宫起　海中占曰月晕太白五复之主死荆州占曰月晕太白五复之其国女主死　帝览嬉
　　曰月晕太白当其野者国受兵战不胜又曰所守之国兵起　帝览嬉曰月晕太白三复之所宿国将若相死之一曰客攻不合所攻主客
　　辰星
　　甘氏占曰月晕辰星色不明主人胜客明客胜主人巫咸曰月晕辰星再合再解其国败不出其年　巫咸曰月晕辰星其国主死　荆州占曰月晕辰星其国以水亡又曰秋兵起　海中占曰月晕辰星在春大旱在夏主死在秋大水在冬大丧　荆州占曰月晕辰星再合再解所宿之国饥败期一年　髙宗占曰月晕辰星三复之国以水亡　荆州占曰月晕辰星五复之其国女主死　帝览嬉曰月晕围辰星所守之国有大水帝览嬉曰月晕囬辰星春夏民疾寒热秋兵起及水冬主死若有水忧　荆州占曰月晕辰星角亢回二重如连环不出三年大臣大谋若诛
　　月晕列宿同占六
　　郗萌曰月以正月十二月晕角亢氐房心五星者大赦晕四星者小赦　巫咸占曰月晕角亢氐虫多死天下士卒死　陈卓曰月晕角亢大将军有忧　帝览嬉曰月晕囬角亢虫多死　石氏曰月晕氐房心有徳令郗萌曰月晕氐房心其地有役　石氏曰月晕房心帝国有兵庙堂句氐宿大赦句三宿小赦五百里以下句二宿赦百里内　石氏曰月晕房箕风地动　石氏曰月晕心尾亢骨虫为害一曰四足虫一曰不出其年易政山崩出五十里外　石氏曰月以十一月晕心尾麦有价　荆州占曰月晕尾箕分有疾凶　石氏曰月晕箕斗兵从东方北方来者胜从南方来者不胜　帝览嬉曰正月月晕囬箕斗五谷不成　巫咸曰月晕围斗五谷不成大将易　帝览嬉曰月晕牵牛须女女子功丝枲皆贵一曰牛多暴死　郗萌曰月晕虚危有兵谋不成风起乂曰有丧　石氏曰月晕虚危兵革离动宗庙　荆州占曰月晕营室东壁其地有谋不成一曰风起一曰大水且至又曰寡妇婴儿多死　帝览嬉曰月晕营室东壁有大土功　郗萌曰月晕奎娄其地大病一曰水虫多死　帝览嬉曰月晕胃昴民多腹之疾郗萌曰月晕胃昴毕有庆上赐下者一曰有徳令无令则有兵起　郗萌曰月晕昴及毕比有反者　郗萌曰月晕昴毕参赦者有善令期六十日又曰不出三年人主忧若有赐令　郗萌曰月以太歳所在辰晕毕与五车及一星小赦二星次赦三星及五星大赦　郗萌曰月以十一月晕五车及昴参其星皆入晕中有大赦其不尽入有小赦期在来年五月中　石氏曰以正月上旬月晕昴毕参伐有赦令　帝览嬉曰月晕囬毕参觽矢弓弩贵　石氏曰月晕参井氷霜数至　巫咸曰月晕围井鬼其年不和一曰旱　京房易传曰月晕翼轸军在外战亡其偏将　郗萌曰月晕轸角先起兵者不胜重开吉重发兵者兵死　巫咸曰月晕轸角赦期百二十日一曰以四孟月晕轸角皆为赦
　　月晕东方七宿
　　月晕角一
　　石氏占曰月晕左角有军军道不通　石氏曰月晕右角大将军有病歳徧民饥角鳞虫多死　黄帝占曰月晕围两角大水期一年　石氏占曰月角中而晕王者喜　石氏曰月晕左右角大赦晕一角小赦甲乙为春丙丁为夏庚辛为秋壬癸为冬　巫咸曰月晕角亢有角虫多死天下士卒死及角中央王自将兵不行百里士遁亡军道不通及右角害大尉及左角狱大乱【后魏书曰天兴五年十月戊申晕左角时帝讨姚兴弟平于干辟克之太史令姚崇奏角防野死上虑牛疾乃命减诸辎重甲戌车驾北引牛大疾死者十八自宫车所驭巨犗数百同日毙于路侧尾相属亦多死之征也】　海中占曰月晕角亢歳民饥　陈卓曰月晕角大将有殃郗萌曰月晕角有兵百日罢无兵后百日起又曰先
　　起兵者不胜又曰晕右角右将军有殃晕左角左将军有殃又曰晕右角臣倍主晕左角大臣谋期三年晕天门十月十二月诸侯有不通者又曰乗若晕角为水又曰多风雨　荆州占曰月晕围左右角天下有大兵天子为军自守左右动摇非常人主忧臣弑君　荆州占曰月以正月晕角公子死一曰将军死歳饥又曰以正月十七日月晕于角天下赦正月戊巳晕左角有丧河图帝览嬉曰月行天门晕三重天清浄闗梁不通
　　应之以善事【晋咸和三年月晕左角有赤白珥礼约以问戴洋洋曰壹门当大战有贼乱洋字国流吴国人颇识天文隂阳之数约为豫州洋为督护约本胡后洋遍游公侯之门莫不説重其所占并多神验事见晋史也】　甘氏曰月入角而晕大赦不则日蚀所蚀之宿其邦不安　帝览嬉曰月晕左角天子为军自守晕两角有军军道不通大龙见
　　月晕亢二
　　石氏曰月晕围亢君有兵革之事期三十日逺三月石氏曰月以秋一日三晕亢大臣有死者兵大战水中期三十八日再晕大雨雪水　郗萌曰月晕亢有兵八十日罢无兵后八十日兵起秋三月再晕亢民移千里三晕亢有赦令秋一月再晕亢必冬雷而水三晕亢大臣有死者一曰大战三冬晕亢年有所不安以赦解之荆州占曰月晕围亢王者自将兵不过百里期一月
　　逺三月　帝览嬉曰月晕亢主自将兵不行百里　海中占曰月晕角亢歳凶民饥　石氏占曰月晕亢者角虫多死
　　月晕氐三
　　郗萌占曰月晕氐人多疾以十一月十二月晕左天子有不安以赦解之　郗萌曰月晕围氐不出四十日有治道之事　河圗帝览嬉曰月晕氐大将诛若水虫多死
　　月晕房四
　　河图帝览嬉曰月晕房行三军而战　郗萌曰月晕房太子座之若财寳出若谷贵又曰月以三冬晕房天子有所不安以赦解之　荆州占曰月晕围房四方兵起野有露骨不　荆州占曰月晕围房心其地大疫水虫多死　易纬是类谋曰月珥指房四方烦若以土之功
　　月晕心五
　　石氏曰月晕心大战山崩谷塞水出五十里一曰火　海中占曰月晕围心人主有殃又曰大旱　荆州占曰月晕心主忧一曰将死又曰军进又曰有兵三十日罢无兵三十日兵起又曰月以正月晕心蚕不为茧围心将易有主死又曰赤地千地　石氏曰月晕心谷大贵　帝览嬉曰月晕心不出其年大失火　郗萌曰月晕心三日不隂不雨不出三日有大丧又曰三日不风雨不出三十日有竒令　石氏曰月一歳再晕围心有大旱及大火其将举兵起若国易相期三年　郗萌曰月晕心五重其国女主死再重为有大喜　海中占曰月晕围心中有赤云若白云大如杵而贯月大人当之不然兵起　郗萌曰月晕心三重赤云贯之此谓之守国破丧戮侯王
　　月晕尾六
　　东观占曰月晕尾有益地者百里以上又曰民多病寒热又曰风大至若水　石氏曰月晕尾益地　郗萌曰月晕天司空其歳不登有大水在东方又曰不出其年有赦　荆州占曰月晕围尾有益地者百里以上又曰民病寒热又曰大风至
　　月晕箕七
　　石氏曰月晕箕五谷以风伤　郗萌曰月晕司空不出百里必有守仓求食者以千数　荆州占曰月晕箕大风发屋有坐口舌死者北夷谷贵燕赵大饥　荆州占曰月晕箕歳星在其中王者娉皇后贵妾不出百八十日
　　月晕北方七宿八
　　月晕斗一
　　郗萌曰月晕南斗大将死民流千里马牛大病　陈卓曰月晕南斗大臣免大将为乱五谷不成　河图帝览嬉曰月晕南斗大将出
　　月晕牛二
　　郗萌曰月晕乗牵牛五谷不成　黄帝占曰月晕牛有军曝血将死　黄帝占曰月晕牛小儿多死牛疫死一曰马多疫死　荆州占曰月晕牛牛羊贵
　　月晕女三
　　河图帝览嬉曰月晕须女必有军曝血将死　郗萌曰月晕须女寡妇多疾有兵谋谋不成风起　石氏曰月晕围须女兵进而不鬭一曰兵不战而降寡妇多死有兵谋谋不成风起　荆州占曰月晕须女布帛倍价河图帝览嬉曰月晕须女兵起不鬭一曰民多去室宅一曰丝贵
　　月晕虚四
　　黄帝占曰月晕虚兵起大战　郗萌占曰月晕虚民饥有哭泣蛰虫死一曰飞虫多死又曰兵起有土功事荆州占曰月晕虚有白衣聚逺期百八十日又曰宗庙动兵　帝览嬉曰月晕虚民多去室宅者
　　月晕危五
　　黄帝占曰月晕危有兵一曰军败　郗萌曰月晕危其国主死民多疾死有兵谋不成　荆州占曰月晕危有乱谋天下扰民无所措　帝览嬉曰月晕危军所止民多去宅者　郗萌曰月正月晕危民去室宅
　　月晕室六
　　海中占曰月晕室大城围屠　郗萌曰月晕营室为宫败又曰有蛮夷来　荆州占曰月常以四月七月十月月月晕宫不出六十日必有妄言惊聚百姓者不然不出九十日天下有急事　帝览嬉曰月晕室有丧
　　月晕壁七
　　海中占曰月晕东壁有大土功事　黄帝曰月晕于东壁军人败　郗萌曰月晕壁民流亡一曰见大龙一曰妇儿多死者　荆州占曰月晕壁大乱又曰月晕壁三重国动兵不战不出一年　帝览嬉曰月晕壁见龙大败
　　月晕西方七宿九
　　月晕奎一
　　郗萌曰月晕奎妖星出大将战死　巫咸曰月晕奎米贵　荆州占曰月晕奎兵大败士卒亡鲁国亡　石氏曰月晕奎兵大败一曰有兵令一曰不出十日妖星见荆州占曰月晕奎娄絮大贵
　　月晕娄二
　　郗萌曰月晕娄大人忧一曰大人死一曰蚕多死籴苦絮贵四孟之月晕赦　荆州占曰月晕娄五日之内不雨宰相疑黙事解　郗萌曰月晕娄尽围三星赦若歳星守娄在晕中大赦期九十日　河图帝览嬉曰月晕囬娄君和解
　　月晕胃三
　　郗萌曰月晕胃其国主死天多隂雨姙妇多死一曰山崩又曰尽围三星赦　荆州占曰月晕围胃兵起其国战不胜有破军一曰不战山崩若军大归谷大贵　郗萌曰月以四孟之月三四晕胃赦　荆州占曰月晕围胃兵不战一曰姙女多死　河图帝览嬉曰月晕回胃兵不战
　　月晕昴四
　　荆州占曰月晕昴其国主死一曰贵人多死一曰有兵若暴令近期三十日逺百里坐流言者又曰不出其年天下有变又曰水无收籴贵民离其乡又曰有腹病畜产多死　荆州占曰月晕昴天下饥　京氏曰月以九月十二月十三日晕昴及五车天下赦　郗萌曰月晕昴以甲午乙未及戊巳必大赦期三日戊巳期六十日郗萌曰月晕昴尽得七星三月小赦　石氏曰月晕
　　昴天下饥一曰贵人多死一曰籴贵　郗萌曰月晕昴三重不出五十日赦　巫咸曰月晕昴食大絶一曰兔多死　石氏曰月一歳三围昴来年天下大赦若弓絮贵　郗萌占曰月晕昴民忧疾又曰一歳一晕小赦再晕中赦三晕大赦期并不出其年
　　月晕毕五
　　郗萌曰月晕毕无徳令则民忧兵又曰五谷大贱　荆州占曰月晕毕大赦期三十日　郗萌占曰月入毕中而晕人主坐之一曰人主代　京房对灾异占曰月三晕毕天下中外俱赦　郗萌占曰月晕从毕两角前围之不及本一星主四月赦
　　月晕觜六
　　荆州占曰月以正月晕觜觿大赦　郗萌曰月晕觜觽有徳令女子多疾　荆州占曰月晕觜觽大赦期三十日　河图帝览嬉曰月囬觜觿道多死人大将死一曰弓弩贵
　　月晕参七
　　郗萌曰月晕参不出歳中天下乱其国战兵弱地裂人主有殃　荆州占曰月晕参其国客军大恐战不胜郗萌曰月晕参头赦期二十日一曰晕二星小赦晕三星大赦冲为期　石氏曰月晕伐将军死贵人有诛者京房易飞曰月晕参其有兵则战无师是年三操
　　土功事　郗萌曰月晕伐大人多死　石氏曰月晕参军不胜晕匝有云溃晕兵大起在外大战　荆州占曰月晕伐二百一十日有兵若赦有善令不出五日雨郗萌曰月以正月十一月十二月晕参其歳恶虎狼羣出害人民　甘氏占曰月以正月晕伐二夜不出三旬兵起
　　月晕南方七宿
　　月晕井一
　　海中占曰月晕东井胡兵起　郗萌曰月晕东井天下有兵　郗萌曰月晕东井王者出游来年大旱又曰后六月丙辰大赦　荆州占曰月晕东井隂阳不和又曰月晕围东井四夷求和　郗萌曰月以十二月壬癸晕东井大赦　巫咸占曰三月晕东井大水流
　　月晕鬼二
　　石氏曰月晕鬼黍贵三倍　甘氏曰月夏三晕鬼大雨五谷不成　郗萌曰月以正月上旬晕鬼赦期三十日海中占曰月晕鬼大旱　荆州占曰月晕鬼阵不战郗萌曰月以一月再晕鬼多死人　郗萌曰月以夏
　　三月晕鬼一曰大雾一曰大雹大霜一曰大雪一曰大雨水一曰大虫一曰大火又曰二晕小水一晕为寒郗萌曰月以夏一月一晕鬼为寒再晕小水三晕大水郗萌曰月以四月七月十月晕舆鬼中出气东行者
　　皆为老公多死南行者皆为丁壮多死西行者皆为老妪多死北行者皆为少年多死皆期九十日
　　月晕柳三
　　石氏曰月晕柳秋木郁若有兵战　巫咸占曰月晕柳三日有赦大臣有死者兵不战有水民移　郗萌曰月晕柳有狱事若其地旱民多疾死又曰月晕注其地有祸其歳中人多死者老小哭泣道路若飞虫多死又曰谷贵人相食又曰围注不出三十日有野兵围城【注即栁之别名】　巫咸占曰月晕柳有野兵　郗萌曰月以正月十月晕栁头赦期三十日
　　月晕星四
　　郗萌曰月晕七星有狱事其地有祸若旱一曰轻车战河图帝览嬉曰月晕七星轻兵战若飞虫多死　石
　　氏占曰月以七月晕七星月晕七星民多夭伤物再荣
　　月晕张五
　　黄帝占曰月晕张天下大水　黄帝占曰月晕张飞鸟死一曰海鸟亡　郗萌曰月晕张其地旱若大人忧一曰人相食　荆州占曰月晕张大水鱼行人道　陈卓曰月晕张五谷贵若盐贵　帝览嬉曰月围张飞虫多死一曰狱罪人民不定
　　月晕翼六
　　郗萌曰月晕犯翼女主恶　黄帝占曰月晕翼士卒多遁走一曰士卒大聚　陈卓曰月晕翼士卒大盗一曰卒胜大盗一曰士卒胜一曰春赦一曰亡其将　郗萌曰月晕翼春有赦又曰旱若大风伤　荆州占曰月晕翼兵起天下库兵出一曰有军军罢　巫咸占曰月晕翼大战民去室宅　郗萌曰月以二月晕翼至五月赦又曰月晕翼有车驰人走之事贵人多反者
　　月晕轸七
　　春秋纬考异邮曰月晕轸诸侯灭兵　黄帝占曰月晕轸大将军战死一曰亡其将一曰罢军无军　郗萌曰月晕轸兵起先起兵者不胜若大风伤歳　陈卓曰月晕轸嵗小旱　荆州占曰月一月而三晕轸天下无悬车系马　郗萌曰月以正月晕轸公子死又曰大饥车贵以二月晕轸至五月赦以四月晕轸有徳令以十二月晕轸库无悬车廐无系马一曰有军则罢


　　唐开元占经卷十五
　　钦定四库全书
　　唐开元占经卷十六
　　唐　瞿昙悉达　撰
　　月占六
　　月晕石氏中官一
　　郗萌曰月晕摄提大角在晕中天下兵横行不禁诸侯分政天下大乱内兴兵与上争立者以其时赦　黄帝占曰月晕大角人君侯王亲戚忧服　郗萌曰月晕大角国家亡地　郗萌曰月以正月三晕天牢大赦一曰天下大败多盗【贯索别名】　石氏占曰月晕织女兵满天下郗萌占曰月晕天市有兵　郗萌曰月晕津星大将
　　死五谷不成民流千里牛马大疫　荆州占曰月晕津星蛟龙见　郗萌曰月晕津星之口不出二旬天下大赦郗萌曰月晕津星有乱臣更天子之法令者　荆州
　　占曰月晕津星天下大乱亡　陈卓曰月晕河鼔大将出将失计　荆州占曰月晕围大陵前足赦死罪围后足赦小罪　郗萌曰月晕五车其国女主恶之　石氏曰月晕五车围一星赦小罪围二星三星四星赦次罪围五星赦死罪并晕毕昴大陵必大赦　巫咸占曰月晕五车一柱兵少出围二柱兵半出围三柱兵尽出兵在外晕一柱兵少罢二柱兵半罢三柱兵尽罢　郗萌曰月晕五车不及狱星无赦又曰月以正月晕五车围五星有徳令以四月七月十月晕五车有水隂雨五十日以十一月晕五车五谷贵又曰以十二月晕五车期四月有徳令　郗萌曰月一歳三晕天闗其年赦又曰月晕天闗不出六月有大丧以其日占国晕天闗民多疾【南北河之别名】　荆州占曰月行宿天门晕三重气青闗梁不通　帝览嬉曰月晕南北河戍有云贯之起兵者胜　郗萌曰月晕南北河戍有土功　黄帝占曰月晕轩辕有女丧　荆州占曰月晕轩辕不出其月有客来　京房曰庚子夜月晕轩辕后甲子有大赦　郗萌曰月晕围轩辕不出五十日天下小赦　荆州占曰月晕天庭天子以兵自卫　巫咸占曰月晕太微庭天子发军自卫不入将军之军又曰一二三军庭人主自卫　郗萌曰月三晕紫微赦　石氏曰月晕太微宫天子以兵自守三晕之天子自临兵行　甘氏曰月一月三晕围太微庭天子座发军谋在军中一曰天子亡也以大赦解之　京房占曰月以庚子夜晕太微至后甲子有赦令　郗萌曰月晕黄帝座有赦令　郗萌曰月晕文昌赦　荆州占曰月以正月三晕天牢大赦巫咸占曰月晕连环及北斗天下大乱国丧民徙千里不则有流亡防城反地者不出二年　黄帝占曰月晕北斗有丧流民千里籴贵兵聚甲乙期百二十日丙丁期八十日戊己期六十日庚辛期四十日壬癸期二十日皆行矣一曰兵大起有益地者一曰天下火兵大起郗萌占曰月晕北斗再重如连环状不出三年大臣
　　有诛者又曰晕北斗有大丧赦天下【按魏黄初四年十一月十七日有此到七年五月文帝崩明帝即位大赦天下】陈卓曰月晕北斗太微大角各得一星兵大动天下乱不然即水入城伤人民期三十日　夏氏曰晕如连环重晕北斗魁前第一星第二星大臣下狱流移二千里又曰晕辅星大臣下狱　石氏曰月晕一重下缺不合上有冠戴旁有两珥白晕连环贯珥接北斗国有大兵大战流血其分亡地不出一年
　　月晕石氏外官二
　　石氏曰月晕平星凶　又曰月晕鱼星凶　石氏曰月晕九次凶　郗萌曰月以四月七月十月晕弧兵起荆州占曰月晕狼星狗多暴死
　　月晕甘氏中官三
　　荆州占曰月宿天门晕三重气青闗梁不通　郗萌曰曰月晕天髙不出六月必有大丧以其日占邦　石氏曰月晕月星不出四年有殃内祸匿谋　郗萌曰月晕天街闗梁不通
　　月晕而珥冠戴抱背玦直虹蜺云气四
　　帝览嬉曰月晕而珥歳为平安　帝览嬉曰晕而两珥先起兵者有喜　帝览嬉曰月有云晕不合外有四倍璚外有谋不成　甘氏曰月晕有虹背蜺乱起期百八十日　帝览嬉曰月晕蜺云乗之以战从蜺所往者大胜　石氏曰月晕无精光青赤晕虹蜺背璚是谓大荡兵丧并起王者以赦除　髙宗占曰月晕有云加之兵入境所宿国主有丧　帝览嬉曰月晕有云贯晕左右吏死　京房易传曰月晕有云贯晕不期年所值国有丧　荆州占曰月晕有云横贯之起兵者胜　帝览嬉曰月晕有云大如厚布四贯晕通月不出其年主人忧帝览嬉曰月晕有云如厚布若三若四贯晕抵月以
　　战勿当当者破　帝览嬉曰月晕赤云大如杵有军在外万人死其下　荆州占曰月晕有白云出其中东西竟天万民受赐　帝览嬉曰月有白云贯晕其云大如杵一端抵月月之所直者不出年中国主女丧　髙宗占曰月晕多白气从外入攻城城防得大将多白气从中出主人胜　帝览嬉曰月晕有白气广可二三尺而抵月在东方名婴儿攻人地者亡其师　卓氏曰月晕有云贯晕约月不出其年所直国有丧　荆州占曰月晕有白云一黒云二如布扺晕有国城防邑将死　帝览嬉曰月晕有青云刺月是谓贼害主受其殃为歳五谷不熟有赤云刺月是谓仇贼有黄云围月有女主戮死者期不出四十日有白云刺月其国君遇贼有黒云贯月乍一乍二乍三其名曰衡云所宿国主死若将军死
　　月晕有流星出入月晕中五
　　荆州占曰月晕有流星出其中其国贵人有出走者流星入其中有大使入者　帝览嬉曰月晕有流星横贯月度晕中者诸侯皇后有亡失国者又曰流星贯晕不中月出月右如建鼔右吏死出月左左吏死　帝览嬉曰天下无云有流星过月下若月上其国有喜一曰兵出　荆州占曰月晕有流星从中出其色苍其国忧若赤防城黄益地白来年谷熟黒军败　帝览嬉曰月晕有星出中国贵人有出走者有星从外入晕中其国有大夫入者
　　月晕客星六
　　帝览嬉曰月晕客星所宿之国忧　石氏占曰月晕客星星在月北北国胜星在月南南国胜【他方准此】











　　唐开元占经卷十六
<子部,术数类,占候之属,唐开元占经>
　　钦定四库全书
　　唐开元占经卷十七
　　唐　瞿昙悉达　撰
　　月占七
　　月蚀一
　　京氏曰月生三日无光魄其必蚀　京房易飞曰孟月六日而晕月蚀仲月七日晕月蚀季月八日晕其月蚀　易纬萌气枢曰月尽蚀视水中不见影者月尽蚀
　　月薄蚀二
　　帝览嬉曰月赤黄无光曰薄毁伤曰蚀皆不祥善恶各有为其国　京房易曰日月不交而蚀曰薄　孟康曰日月无光曰薄　易丰卦曰月盈则食释名曰日月亏曰蚀稍侵亏如虫食草木叶也　诗曰彼月而食则惟其常此日而食于何不蔵　班固天文志曰古人有言曰天下太平五星循度无有逆行者日不蚀朔月不蚀望　王充论衡曰王者有至徳之萌日月无朔望之异【异谓蚀之】　京氏占曰月与日相冲分天下之半循于黄道乌兔相冲光盛威重数盈理极危亡之灾一时顿尽逐使太阳夺其光华闇虚亏其体质小潜则小亏大骄则大灭此理数之常然也　洛书曰日月蚀当用兵击之若安居日月蚀不可出军日蚀之歳不可出军月蚀之月不可出军　甘氏曰无道之国日月过之薄蚀兵之所攻国家壊亡又以有丧　洪范传曰人君失序国不明臣下瞀乱羣隂蔽阳则日月薄蚀闇昧无光四方蹐起背璚纵横贼乱交争兵革并行　春秋纬考异邮曰麟龙鬭日月蚀【按淮南鸿烈曰麒麟鬬则日月蚀之】　河图帝览嬉曰月薄所宿国主疾　春秋纬感精符曰臣下大恣横则日月薄于晦　石氏占曰月蚀其乡有拔邑大战　石氏占曰师出门而月蚀当其国之野大败一曰军死而后生石氏占曰月蚀三日有雨事解不占一云七日【其雨及雪】
　　【必湏普霈如防不解】　雒书雒罪级曰月蚀既不吉刑法失命荆州占曰谋臣以直死月为之数蚀　帝览嬉曰月
　　蚀所宿国贵人死用兵者从月蚀之面攻城取地日亦然　荆州占曰日月蚀当其国君王死又攻战从蚀所击之者胜　尚书纬刑徳放曰当赦而不赦月为之蚀董仲舒对灾异曰臣行刑罚执法不得其中怨气盛并
　　滥及良善则月蚀　河图帝览嬉曰月蚀所宿国贵人死又曰其乡有防邑大战　易纬通卦验曰月蚀则籴贵故月蚀则正臣下之刑　诗纬推度灾曰月蚀大臣刑　京房灾异对曰月蚀者人君行适过时専受所致也不救则致水害坏城　荆州占曰月蚀则失刑之国当之　京房易曰月蚀失刑所宿之国当之　帝览嬉曰兵常在内而月蚀其国受殃又曰兵未起而月蚀所当之国起兵战不胜　京房易飞曰月当交而蚀君子道长小人道消　夏氏曰月蚀出军军折伤后有失　帝览嬉曰月满而蚀两军相当必战无军兵必出将死于野
　　月蚀早晚三
　　帝览嬉曰月蚀以晨相及太子当之以夕君当之
　　月蚀所起方四
　　荆州占曰月蚀起南方男子恶之起北方女子恶之起东方少者恶之起西方老者恶之　帝览嬉曰月未望而蚀从上始而尽无光天子坐之　帝览嬉曰月蚀东方其月中有恶风月蚀西方主人为客　帝览嬉曰月蚀从上始谓之失道国君当之从下始谓之失法将军当之从傍始谓之失令相当之又曰从上始为君亲从下始为赤子蚀其隂为女蚀
　　月蚀既及中分五
　　帝览嬉曰月蚀尽女主当之　荆州占曰月尽蚀当其下者君死一曰有死相　河图帝览嬉曰有军在外而月蚀尽者军罢帅　荆州占曰月蚀尽有大战军破将死防邑亡地蚀不尽军破将不死　京房妖占曰以十五日蚀而尽此谓毁亡其君有丧若水　京房易飞曰月蚀尽则有亡国不尽有失地　荆州占曰月蚀尽大人忧又曰籴贵又曰豪族灭势家絶　石氏曰月蚀不尽光耀散臣之象　石氏曰月蚀尽光耀亡君之殃刑徳放曰五刑当轻反重虐酷忽月蚀消既行失防
　　墨大水滛枯旱其救之也惟敬五刑以成三徳　石氏曰月蚀中分不出五年国有忧兵败军亡
　　月蚀变色六
　　荆州占曰月蚀青色人民多死者五谷有伤籴且大贵望以下贱皆不出一年各为其国灾月蚀赤色者君为客不出其年月蚀黄色者不出其年有立诸侯为国者月蚀白色其国失地若有丧　荆州占曰月蚀尽者籴贵各为国月已蚀而青者为忧月已蚀而赤者为兵月已蚀而黄者为财月已蚀而白者为丧月已蚀而黒者为水【萧子显齐书曰永泰元年正月乙亥月蚀色赤如血二日而大司马王敬则举兵反】
　　月蚀而晕鬬月并蚀七
　　京房易飞曰月晕蚀殃祥得其日者吉得其时者凶石氏曰月蚀而晕其国君主恶之　荆州占曰月晕
　　而蚀人相食　石氏曰月鬬薄而蚀有军必战无兵兵起　石氏曰两月并蚀天下大乱
　　月蚀云气入月中又有风雨八
　　荆州占曰月蚀有气从外来入月中主人凶气从中出客凶气南行南军凶北东西者亦然
　　月一月再蚀九
　　帝览嬉曰军在外一月而再蚀将还兵其国战不胜
　　月未望而蚀十
　　石氏曰月生三日而蚀尽是谓大殃国有丧　甘氏曰曰月生十日至十四日而蚀天下兵起【如望在十四依垣占】　石氏曰十五日而蚀国破灭亡【如望在十五亦然】
　　月四时蚀十一
　　京氏曰月春蚀歳恶将军死一曰有忧夏蚀旱忧谷秋蚀羌兵起冬蚀其国饥有女丧　京房易曰月春蚀有忧夏蚀有兵起民无有一月粮籴贵　荆州占曰孟春月蚀贱人当之仲春蚀贵人当之季春蚀人主当之帝览嬉曰月春蚀东方王死之夏蚀南方王死之季
　　夏蚀中央王死之秋蚀西方王死之冬蚀北方王死之国以谋亡　荆州占曰月夏蚀南方歳饥秋蚀西方兵起
　　月十二月蚀十二
　　荆州占曰正月蚀有灾异虫一曰燕受灾期在七月之后　帝览嬉曰正月月蚀贱人病籴石二千　二月月蚀贵人病籴石二千　三月月蚀人主当
　　之籴石四千　四月月蚀人主当之　五月月
　　蚀年饥　六月月蚀赤地千里　七月月蚀有兵八月月蚀兵罢　九月月蚀年饥一曰有战十月月蚀藏谷一曰起军　十一月月蚀有防兵围城破军杀将十二月月蚀不尽是谓当其数不占　荆州占曰正月月蚀歳灾上旬蚀旱中旬蚀虫下旬蚀贱人死荆州占曰十二月月蚀吴国受灾期六月一曰有流民
　　尽乃以日辰占其野　荆州占曰十二月月蚀来年国有大事小兵起
　　月十干蚀十三
　　洛书曰月以甲乙日蚀年多鱼丙丁日蚀年饥【一曰年谷収】戊巳日蚀无耕下田庚辛日蚀髙田不入凶壬癸蚀其歳和美　司马迁天官书曰月蚀甲乙四海之外不占丙丁淮海岱也戊巳中州河济也庚辛华山以南壬癸恒山以北月蚀皆将军当之
　　月东南西南方蚀十四
　　荆州占曰蚀辰巳地来年麦伤春虫蚀午未地禾稼少实麦夏伤
　　月行五星晕而蚀十五
　　甘氏曰月行宿歳星而蚀民相食粟石千文司农忧荆州占曰月晕歳星而蚀天下大战　甘氏曰月行宿荧惑而蚀天下破亡有忧期不出三年　荆州占曰月犯荧惑晕而蚀天下破亡失地大将有忧期不出三年帝览嬉曰月犯荧惑晕而蚀天下破军亡地大将有
　　忧蚀尽者主位也不尽者大臣位也近期三月逺期三年　甘氏曰月行宿填星而蚀其国以伐饥亡　巫咸占曰月当填星而蚀其国有土功之事　甘氏曰月行宿太白而蚀强国战不胜亡城大将有两心不出三年荆州占曰月宿太白晕而蚀其国有强兵若战而亡甘氏曰月行宿辰星而蚀其国有女乱而亡国期三
　　年若五年
　　月在东方七宿而蚀十六
　　石氏曰月蚀在角亢刑法之臣有当黜者　黄帝占曰月入角而蚀将吏有忧国门四闭其邦凶　陈卓曰月蚀于角其君死　甘氏曰月在亢中蚀其君邦有忧黄帝占曰蚀在氐中天子忧疾一曰妃后忧疾　石氏曰月在氐中蚀大臣死后恶之一曰后宫恶之王者复礼以赦除之　荆州占曰在氐房蚀主治耕之臣当有黜者　石氏曰月在房而蚀公卿大夫有忧当有黜者石氏曰月在房蚀王者有忧皆乱大臣専政必有忧
　　病　京氏妖占曰月蚀于房天子有丧　郗萌曰月蚀房心间人主有兵害　石氏曰月在心蚀人主恶之太子庶子有忧三公有死者　郗萌曰月蚀心臣伐主内乱　荆州占曰月在心蚀三公诸侯有当黜者　甘氏曰月蚀尾箕后族有刑罪若御妾有坐者后有忧　石氏曰月在尾箕而蚀主御者及乐人有当黜者　郗氏曰月蚀于箕为风一曰车骑发　陈卓曰月宿箕而蚀人相食
　　月在北方七宿而蚀十七
　　甘氏曰月在南斗而蚀将相有忧饥凶　甘氏曰月入牵牛度而蚀其国叛兵起　甘氏曰月在须女而蚀邦有女主忧天下女功废　郗萌曰月在须女而蚀宫中有巫呪诅祷祝以求幸有当黜者　黄帝占曰月蚀在虚而蚀邦有崩丧天下改服期九十日　郗萌曰月蚀虚危民多去其室一曰大战　郗萌曰月在虚危而蚀主刀剑衣履金玉之臣有当黜者　甘氏曰月蚀危不有崩丧必有大臣薨天下改服　石氏曰月在危而蚀刀剑之官忧一曰月在虚危而蚀戒在衣履金玉之臣有黜者一曰必有惊恐之事　石氏曰月蚀危不有病主必有大丧天下改服　甘氏曰月在营室而蚀为军族士众之溃　石氏曰月蚀营室大军絶粮　郗萌曰月在营室而蚀隂道毁不能化生有黜削之罪　冥占曰月在东壁而蚀大臣有戮文章者执
　　月在西方七宿而蚀十八
　　石氏曰月在奎而蚀有大臣忧削凶期九十日　石氏曰月食奎度中鲁国凶一曰邦君不安白衣之防　郗萌占曰月在奎而蚀主边兵之臣有当黜者　海中占曰月蚀于奎大将军有谋　石氏曰月在奎娄而蚀主聚敛之臣有黜者　甘氏曰月蚀娄皇后犯危大臣受诛　海中占曰月蚀娄其国有王事　郗萌曰月宿娄而蚀人相食　黄帝占曰月在胃而蚀王者相吞食大邑亡主大将亡军一曰委辖之臣有罪　甘氏曰月在胃而蚀皇后有忧一曰虐吏忧　郗萌曰月在胃而蚀人相食　石氏曰月在昴而蚀大臣贵女失职　郗萌曰月在昴而蚀人相食　郗萌曰月在昴毕而蚀天下聚又曰主狱之臣有黜者　甘氏曰月蚀在毕有边使者凶若边国有臣诛不出一年　京房妖占曰月蚀于毕天下有小兵　郗萌曰月宿毕而蚀人相食　郗萌曰月在觜参而蚀主兵之臣当黜之　甘氏曰月在觜蚀主杀臣　石氏曰月在参而蚀旱赤地千里人民饥甘氏曰月在参而蚀贵臣诛大饥人相食一曰贵臣
　　谋　海中占曰月蚀于参兵在外大将死其国有忧天下更令
　　月在南方七宿而蚀十九
　　石氏曰月在井鬼而蚀主人主五祠之官忧　甘氏曰月在东井而蚀大臣诛一曰大臣谋皇后不安五谷不登　陈卓曰月在东井而蚀其国内乱　甘氏曰月在舆鬼而蚀废贵臣后有忧天下不安期一年逺三年石氏曰月在柳而蚀大臣有黜者　甘氏曰月在柳而蚀主虞水官有当黜者　郗萌曰月宿注而蚀人相食【注者柳之别名】　甘氏曰月在七星而蚀正阳亏太隂星大臣有暴诛国大饥又曰主词事者忧黜　郗萌曰月在七星而蚀主道桥门户之臣有当黜者　甘氏曰月在张而蚀贵人失势皇后有忧期七十日　郗萌曰月在张而蚀人相食　甘氏曰月在张而蚀水衡虞人当有黜者　甘氏曰月在翼而蚀忠臣见谮言清正者亡不出其年　郗萌曰月在翼而蚀主车驾之臣有黜者　甘氏曰月在轸而蚀贵臣亡一曰后不安期百八十日郗萌曰月在轸而蚀车骑发
　　月犯石氏中官而蚀二十
　　荆州占曰月在建而蚀后妃侄娣有当黜者　石氏曰月在太微而蚀有破国易王
　　月在石氏外官而蚀二十一
　　石氏曰月在弧狼而蚀主供养之官当黜者一曰食者亡
　　救月蚀二十二
　　海中占曰月蚀王者以救除咎则安又曰月蚀清刑明罚勑法　周礼地官司徒曰救月蚀则诏王鼔【郑曰救日月食王者必亲击鼓】　礼记婚义曰妇教不修隂事不得谪见于天月为之食是故月蚀则后素服而修六宫之职荡天下之隂事　星传曰月者刑也月蚀脩刑【郑曰救月蚀王必亲击鼔也】







　　唐开元占经卷十七
　　钦定四库全书
　　唐开元占经卷十八
　　唐　瞿昙悉达　撰
　　五星占一
　　五星所主一
　　春秋纬曰天有五帝五星为之使　荆州占曰五星者五行之精也五帝之子天之使者行于列舎以司无道之国王者施恩布徳正直清虚则五星顺度出入应时天下安寜祸乱不生人君无徳信奸佞退忠良逺君子近小人则五星逆行变色出入不时芒角怒变为妖星彗孛茀扫天狗枉矢天枪天掊搀云格泽山崩地振川竭雨血众妖所出天下大乱主死国灭不可救也余殃不尽为饥旱疾疫　甘氏曰五星主兵太白为主五星主谷歳星为主五星主旱荧惑为主五星主土填星为主五星主水辰星为主五星木土以逆行为凶火以钩已为凶金以出入不时为凶水以不効为凶五凶并见其年必恶　巫咸曰五星者五胜也十二辰二十八宿舍于刑徳日为朱鸟月为武房心为青龙参为白虎常每向北斗太一审能知此万事尽毕五星二十八舎以王时则王者之事也以相时则卿相之事以囚时则囚徒之事也以废时则万民之事也　五星各受制而司无道之国故审五星逆顺变色留守观其喜怒变色所加宿之左右前后逺近疏数害克隂阳及见五气相贼王者而救之转祸为福宗庙可得而保社稷可得而有　石氏五星赞曰五星更出司不祥应节守道不为殃月满不入其事兴过时不出隂谋行以星所守占其方芒角变动非其常审察五色别青黄各以事类知其殃
　　五星行度盈缩失行二
　　石氏曰五星不失行则年谷丰昌　黄帝占曰有道之国五星过之不失其行则人君吉昌万民安寜　又曰出中道天下太平出阳道旱出隂道多雨水　动声仪曰五音和则五星如度　陈卓曰五星出隂道多隂谋石氏曰五星分天之中积于东方中国大利积于西
　　方负海之国用兵者利　春秋纬曰五星早出为盈盈者为客晚出为缩缩者为主人祸发其冲　考灵曜曰天失日月遗其珠囊【珠五星也遗者盈缩失度也】　黄帝占曰五星不出两河间必有不道之臣一曰必有道不通　春秋纬曰君臣有谋心愤未言精象动于物五星错于官郗萌曰五星不行天门天阙间皆为有丧　五星不道东西咸皆为必有贼　五星行往天阙不出其年有兵五星皆逆行主且乗法臣且谋其主　石氏曰五星
　　行二十八舎星七寸内者及宿者其国君死　五星舎一十八宿王者诛除其国　五星犯合宿中间星其坐者在国中犯南为男犯北为女东为少西为老　五星逆行去宿虽非七寸内而守之者其国君被诛刑死顺而留之疾病死　郗萌曰五星并出皆逆行不出其年天下遣五将期五十日　巫咸曰五星受制而出司无道之国变色而逆行犯度列宿及中官留守二十日以上皆臣杀满六十日以上王者杀则彗茀出所过之乡其下有乱兵故世乱感则天文变下侵上则五星逆五星逆守列宿若已去之还复居之绕环成勾已乍大乍小乍明乍晦是谓絶纪其祸愈甚　海中占曰五星不当歴列宿絶列星有分国贵人有狱抵列舍其国有丧以五色占其吉凶黄为喜赤为兵白为丧苍为忧黒为水　董仲舒曰五星失行度者臣非其人贤不肖并立臣乱于下则星错于上进贤退不肖以救之　黄帝占曰五星逆行变色出入不时则王者宜变俗更行起毁宗庙立无后赈贫穷恤孤寡寛刑罚赏有功举名士礼贤者顺天道四时发蔵财物虚府库薄赋敛则日月五星妖孽虹彗不为祸害矣　郗萌曰五星有逆行及变色若非其常则以闻于上各以其事脩其政
　　五星喜怒芒角变色冠珥三
　　甘氏曰几五星同色天下偃兵百姓安寜歌舞以行不见疾病五谷大昌　巫咸曰五星起怒犯凌留守列舎察其守犯审其始留之日观其时气有与五星相贼者以决其事视其色变以知吉凶之情又别其光芒所指以知兵起所加之乡芒多而短者谋而未成芒少而长者其谋已成其气专而上行芒从一至四是谓道极芒或指西或指东或指其南或指其北四芒已具其下必有亡国之主芒过四以上未可救也　凡五星之起怒芒角四达其形未变是谓诫兵其星形变而鋭上向下大小状如防剑是谓成形不可救复急坚甲励兵以待不祥　海中占曰五星有三角者兵息有五角者则兵行以角多战也　甘氏曰五星反羽其下之国不可乆处反羽者光芒上大下小状如反羽也　郗萌曰五星之常行刑即乘芒上锐下大色如其常及其逆行而反芒上向状如反羽　黄帝占曰无道之国五星过之即鬭状如故炭争流而去荧惑太白还而不离妖星数见徘徊不去如此者兵之所攻国家灭亡又以有丧　考灵耀曰五政俱失五星色明年谷不登　石氏曰荧惑色黒填星色青太白色赤辰星色黄歳星色白者必败荧惑为火灾填星为土功太白为兵灾辰星为大水　甘氏曰五星日月争光臣有无道与其主争者　巫咸曰吉凶忧患各比色变言之将有兵金星变将有水水星变明主圣王而司之转祸为福使灾不来　巫咸曰五星变色进退逆顺喜怒皆与时气相应至其象也审明金不可以怒火之乡木不可以怒金之乡水不可以怒土之乡火不可以怒水之乡土不可以怒木之乡逆顺进退左右前后五星皆同法　天官书曰五星色白圜为丧旱赤圜则中不平为兵青圜为忧水黒圜为疾多死黄圜则吉　五星色赤角犯我城黄角地之争白角哭泣之声青角有兵忧黑角则水　巫咸曰二十八舎各有国分水旱之灾皆相应故旱之歳其国火星赤水星黒　五星守二十八宿各以其色占以其害为祸败歳星守木星其色白必败荧惑守火星其色黒必败填星守土星其色青必败太白守金星其色赤必败辰星守水星其色黄必败　郗萌曰五星变色者太史公以闗于上上乃以修其身平政决狱寛刑罚薄赋敛去关市之税废关津之禁以利宣天地之气则以次行孝经右秘曰五星冠珥臣下逐
　　五星所守列宿中外官四
　　甘氏曰五星犯列宿若入其国官有殃　巫咸曰五星守木星有木异守火星有火异守土星有土异守金星有金异屠城守水星有水异　二十八宿中外官者各有金木水火土气五星守之祸败皆不相贼害为吉凶以官名其事　歳星守木星荧惑守火星填星守土星太白守金星辰星守水星是为五重守并气之象也法曰并气者是谓重施过节则民多疾疫五谷不成灾害并生一曰天下旱万物不成　歳星守火荧惑守土填星守金太白守水辰星守木是谓五星守其子阳不施之象阳气不足故多水灾五谷不成　歳星守土荧惑守金填星守水太白守木辰星守火是谓守所胜下之象也法曰赋敛众多徭役繁数下民屈竭莫之能供故下皆恶其上则强凌弱众暴寡故盗贼众多兵革并起一曰人民相恶　嵗星守金荧惑守水填星守木太白守火辰星守土是谓守所不胜上之象也法曰民臣隆盛侵凌其上君弱臣强故奸臣贼子谋杀其主　歳星守水荧惑守木填星守火太白守土辰星守金是谓五星守其母隂气不成之象法曰气不足故旱多火灾五谷不成一曰万物不成






　　唐开元占经巻十八
　　钦定四库全书
　　唐开元占经卷十九
　　唐　瞿昙悉达　撰
　　五星占二
　　五星相犯一
　　易坤灵图曰王者有至徳之萌则五星若连珠【郑曰谓聚一舍以徳得天下之象也】　郗萌曰五星俱见兵布野期不出三年春秋纬曰帝有过失既已命絶于天则五星聚摄提
　　反衡乱不禁　五星聚天子穷　荆州占曰五星并聚簒弑成　含神雾曰五纬合王更纪　海中占曰五星若合是谓易行有徳受庆改立天子乃奄有四方子孙蕃昌无徳受罚离其国家减其宗庙百姓离去满四方五星皆大其事亦大五星皆小其事亦小【周将代殷五星聚于】
　　【房齐桓将霸五星聚于箕汉髙祖入秦五星聚东井齐则永终侯伯本无更纪之事是五星之聚有不易行者矣】　洛书雒罪级曰五星一合不言圣起合有谟　考异邮曰五星聚于一宿天下兵起　荆州占曰五星合于一舎其国主应缩有徳者昌无徳者亡受其凶殃五星皆聚于一舎填星在其中天下兴兵　诗纬曰五纬聚房为义者受福行恶者亡【帝王世纪曰文王在丰九州诸侯咸至五星聚于房】　海中占曰五星合亢为五谷频不成　郗萌曰五星聚于虚天下之君必有盟者二星则二国君五星则五国君皆相见　考灵曜曰帝起受终五纬合轸　河图曰歳星帅五纬聚房青帝起　石氏曰歳星所在五星皆从而聚于一舎其下之国可以义致天下　荆州占曰歳星与火土金水五合同舎相去三尺以外七尺以内相守十日以上至四十日天下两主争国大帝易迹近期三年逺七年　运斗枢曰歳星帅五精聚于东方七宿苍帝以仁良温让起皆以所舎占国　春秋纬曰五精入牛从歳星聚用兵遏乱以义得天下【班固天文志曰汉髙元年有五星聚于东井厯推之从歳星也此髙皇帝受命之符故客谓张耳曰东井秦地汉王入秦五星从歳星聚当以义取天下秦王子婴降于轵道汉王以属吏曰宝噐妇女任所取闭宫封门还军次于灞上以诸侯与人民约法三章人无不归心者可谓能行义矣李竒主曰歳星得其正度其四星随此常正行故曰从也孟康注曰歳星是至先至为主也洪范天文星辰变占曰客有齐人甘文卿者善天文后五年髙帝遂定天下】石氏曰荧惑所在五星皆从而聚于一舍其下之国
　　可以礼致天下　运斗枢曰荧惑帅五精聚于南方七宿赤帝以寛明多智略起　黄帝曰填星与五星俱聚一舍而填星亡焉所舍之国亡填星在焉大如狼星而黄天下之兵虽合其国不亡　运斗枢曰填星帅五精聚于中央黄帝以重厚贤圣起　石氏曰填星所在五星皆从而聚于一舍其下之国可以重徳致天下太白所在五星皆从而聚于一舍其下之国可以兵致天下天官书曰太白与五星相犯大战出其南南国败出
　　其北北国败行疾武不行文　运斗枢曰太白帅五精聚于西方七宿白帝以勇武诚信多节义起　河图曰太白帅五纬聚参白帝起　辰精帅五精聚于北方七宿黒帝以清平静洁通明起　春秋纬曰五星从辰星聚北方七宿黒帝起以宿占国　河图曰辰星帅五纬聚营室黒帝起　石氏曰辰星所在五星皆从而聚于一舍其下之国可以法致天下　考异邮曰四表戒五星薄天下分争甲兵作　郗萌曰五星一相抵触军半破再相抵触军大破　五精星相薄天下大战相去二三尺破军杀将流血滂滂天下饥荒　春秋纬曰五星错鬭臣挟兵上下相持　合诚图曰五星鬭天子去一曰国昏乱忧在公侯　甘氏曰歳星荧惑填太白四星与辰星鬭皆为战兵不在外皆为在内　郗萌曰五星鬭相贯抵触光耀相及有兵大战覆军杀将　荆州占曰五星合鬭人走马驰九州鼎沸弃其妻儿五郡无主夷狄为君五星相与合鬭及列宿乗凌抵触磨靡及入贯刺犯守勾已环绕所在之国皆有兵丧灭国之殃石氏曰五星主司人君诸侯大臣之过五星合鬭者皆为谋反大臣当有诛者
　　四星相犯二
　　汉天文志曰四星若合是为大汤【晋灼曰汤犹荡涤也】其君兵丧并起君子忧小人流【按宋书曰始兴九年歳填荧惑太白聚东井后歴五年至晋义熈十三年相国刘裕入闗擒姚于长安而秦亡】　荆州占曰四星若合于一舎其国当王有徳者繁昌保有宗庙无徳者丧【按宋书天文志曰晋孝懐帝永嘉六年七月荧惑嵗星填星太白聚牛女之间徘徊进退是后两郡倾覆而元帝中兴扬土是其应也安帝义熈三年二月癸亥荧惑填星太白辰星聚于奎娄从填星也奎娄鲁分是时慕客超僣号于齐侵掠徐兖连歳冦掠至于淮泗姚兴谯纵僣号秦蜀卢循及魏南北交侵五年髙祖北殄鲜卑九年又聚东井秦分十三年髙宗定闗中纵脩羣凶之徒皆已剪灭于是天人归望建国旧条元熈二年受终纳禅皆其徴也　汉平帝元始四年星聚柳张各五日柳张三河分后有王莽赤眉之乱而光武兴复于洛　晋懐帝永嘉六年四星聚牛女后刘聪石勒之乱而元帝兴复扬土汉献帝初平元年四星聚心聚箕尾心豫州分后有董卓李霍暴乱黄中赤眉之忧而魏武迎帝都许遂以兖豫定京建安二十二年四星又聚二十五年而魏文受禅此为四星二聚而易行矣檀道鸾晋阳秋曰孝武太元十九年十月癸酉太白填星荧惑辰星合于氐二十一年九月庚申帝崩】　荆州占曰四星合鬭闭其闗梁女子运仓天下半亡文耀钩曰嵗星与三星鬭九州谋王　郗萌曰歳星荧惑阳也太白辰星隂也阳主中邦隂主外邦阳与隂合中外邦相连以兵阳与阳合兵谋在国隂与阳合兵谋在外邦荧惑在未申间太白亦出酉其出也必有令四星俱出
　　令大二星俱出令小不然者必有赏赐之事　荆州占曰嵗星与太白荧惑辰星同合相去三尺以外留守七日以上至二十日天下兵起国主絶嗣天下三主鼎足俱用兵必有灭国亲戚内自相贼九州谋杀作兵社禝危亡宗庙毁灭期百八十日残戮九年乃更始其守七寸以内芒角七日以上至四十日天下灭亡人民殄尽行将易纪宫殿飞流期一年灾十年【火起为飞水涌为流】　石氏曰荧惑与歳星填星太白防成勾己光不相及主以攻者不救乱三王九侯二十一名臣争为主更相残贼
　　三星相犯三
　　海中占曰三星合其国外有兵丧人民数改立侯王【按班固天文志曰孝文后六年四月乙巳水木火三合于东井是歳诛反者周殷长安市其七年六月文帝崩孝景元年七月乙丑金木水三合于张其二年三月立皇子为王淮阳汝南河间临江长沙广川也】　班固天文志曰三星若合是谓惊位是谓絶行【宋均曰有兵防故曰惊位改立故曰絶行】外有兵与丧立王【按成帝河平二年十月下旬填星在东井轩辕南端大星尺余歳星在其西北尺所荧惑在其西北二尺所皆从西方来填星贯舆鬼先到歳星次荧惑亦贯舆鬼十一月上旬歳星荧惑西去填星皆西北逆行其年十一月丁巳夜郎王歆大逆不道牂牁太守立捕杀歆三年九月甲戌东郡庄平男子侯丹辟兄弟五人羣党为盗攻燔宫寺防县长吏盗取印绶自称将军三月辛卯左将军千秋卒右将军史丹为左将军四年四月戊申梁王贺薨】　司马彪天文志曰孝献建安十八年秋歳星填星荧惑俱入太微逆行皆守帝座百余日占曰三星入太微人主改政二十五年正月魏文帝受禅　荆州占曰三星合于一舍其国可复脩徳者强无徳者受殃　三星合鬭天下动　海中占曰荧惑填星辰星近角合鬭女子为天下害大臣杀主郗萌曰歳星与荧惑太白鬭杀大将近环之贯之杀边将又歳星与荧惑填星相合与参防一舍君子过也有乱相为水为旱为饥为土功　荧惑与歳星若与辰星舎尾皆为用事者当之天下开牢大赦　太白与木星填星合其国谋兵起不战　荆州占曰歳星与太白填星同舎相去三尺以外国有女丧有白衣防用兵不战相去七寸以内名曰交芒将军与皇后为奸谋杀其君相守七日以至四十日必成刑期百八十日国主应以善令则无咎歳星与荧惑填星同间相去三尺以外各留七日以上至二十日天下兵起五谷大贵人民相食国分土地其相去七寸以内名曰交芒天下大叛弑君父妻去其夫期百八十日　太白与歳星填星色赤为兵黄为旱苍为春多死亡　歳星荧惑太白三星合于一舍其国大乱若相去一尺至三尺守之七日巳上至二十日天下皆兵　填星与太白俱入荧惑中天下且有大谋兵　木金火三星合鬭其分国絶嗣三王鼎足而居必有亡国内亲相贼九州作乱社稷灭亡期百八十日逺一年　太白与荧惑辰星春鬭其歳旱夏鬭不出三年主易秋鬭不留其年兵起冬鬭不出三年有女丧　司马彪天文志曰填星与太白辰星合宿为国亡地战不胜　火金水俱在斗有戮将若死相荧惑太白辰星俱在东井内外有兵　木金水三星合轸为白衣防也
　　二星相犯四
　　天文志曰二星合有小兵小人愁人君忧　海中占曰二星相近者其殃大相逺者其殃小无伤　荆州占曰二星若合其国有兵改立侯王有德者兴无德者亡













　　唐开元占经巻十九
　　钦定四库全书
　　唐开元占经卷二十
　　唐　瞿昙悉达　撰
　　五星占三
　　歳星与荧惑相犯一
　　郗萌曰歳星荧惑阳也太白辰星隂也隂主外邦阳主中邦阳与隂合中外邦相连以兵阳与阳合兵谋在国隂与隂合兵谋在外邦　甘氏曰歳星干荧惑为地动荧惑干木星蛰虫冬出动雷旱行禾不成　荆州占
　　曰荧惑犯歳星为战【按宋书天文志曰晋大安三年正月荧惑犯歳星七月卫将军陈賖率众奉帝伐成都六军败绩賖擅兵逼乘舆九月壬戌又攻成都于邺邺溃成都由是衰亡帝迁洛张方又胁如长安也】　荆州占曰荧惑犯歳星冬雷鸣蛰虫行人民惊恐又曰荧惑当出不出谓之潜行见而近歳星出其北天下有急出其南有谋在中　又曰歳星与荧惑接芒于西方诸侯君臣有忧其明年春害农时与歳星防于东方日为之食不出二年宰相乱人主之计不定乍退乍进不出三年大兵起　歳星与荧惑同舎相去三尺以内相守七日以上至四十日其国有反臣五谷伤百姓不安期一年　天官书曰木火合为旱为饥战北军困　歳星与荧惑合柳歳星色赤兵起黄白五谷伤黒为忧青而角亦有兵起期三十日逺期六十日　歳星与荧惑合相守国君大忧近期二年逺期三年而发歳星与荧惑合于宿之阳母子同乡其国寜合于宿之隂有兵起　歳星与荧惑合相守其国凶消十日以上大人作乱期三年木与火合大臣匿谋有反者若主亡地其国水　司马彪天文志曰歳星与荧惑合于虚为丧　石氏曰荧惑与摄提再合宿相不死出走　海中占曰荧惑与木星合为内乱大臣谋主　荆州占曰荧惑与歳星合大臣匿谋行疾兵从之战不胜　荧惑与歳星合同相守其分走期三年　荧惑与摄提再合有走主谓东行合西行又合不出二年　司马彪天文志曰荧惑犯歳星为奸臣谋大将戮　石氏曰荧惑与歳星合其国若水　荧惑与歳星聚于一舎荧惑在歳星之上名曰子母同光其国日以大强留百日其国且重徳致天下在下亦然　海中占曰荧惑木星鬭有夷狄之害有杀大将　天官书曰歳星与火合鬭者大臣弑其君子弑其父　荆州占曰荧惑与歳星鬭其名曰谗星不出其年强国有易相又曰为内乱　文耀钩曰荧惑与木鬭夷狄肆害　荆州占曰荧惑歳星合鬭于夏兵饥并起其分相凶不可举兵殃大将一曰有病君歳星食荧惑不出三年而国亡　海中占曰荧惑贯歳星杀小将　石氏曰荧惑与歳星相拂天下有争言汉天文志曰荧惑与木鬭有病君民饥歳恶　荆州占曰荧惑守歳星大赦
　　歳星与填星相犯二
　　石氏曰地侯雌雄所出之宿国亡地所入之宿国得地地侯为雌歳星为雄　郗萌曰填星干木星野有兵相攻　填星所在歳星从之伐者利　荆州占曰歳星所在填星从之伐者不利又曰歳星土星皆出东方夕入西方百九十日皆正中者兵发东方国胜当入不入反东行九十日正中者当发兵主死人民流亡文曜钩曰填星与木星合则变谋更事主且失势　石氏曰地侯与摄提所合之宿大战不胜亡地主死　甘氏曰歳星土星合则为内乱【按宋书天文志曰晋光熈元年九月填星犯歳星是时司马越専权终以无礼晋简文帝咸安二年正月己酉歳星犯填星在须女七月帝疾甚诏桓温曰少子可辅则辅之不可辅君自取之顔侍中王坦之毁手诏改使为王导辅政故事温闻之大怒将诛坦之等内乱之应也安帝义熈七年丁卯歳星犯填星在参边时朱龄石尅蜀蜀民人寻反又讨灭之】　郗萌曰歳星与填星合于张者则太阳昼太阳昼者天必有变不伤为政者则害于民　又曰井泉髙而平原出云歳不调和贵人多内乱有大水　又曰天下易令民流千里鱼鳖死于陆道民忧盗贼　又曰歳星与土星合不过十日离十日不离天祸且降不义者乃合之其祸甚乆　天官书曰填星与木合乱饥生勿用战必败　荆州占曰岁星与填星同舎相去三尺以内相守二十日以上至百九十二日其国更主立王天下大争大臣相残王者易统天下存亡半其守夕逆行而复相守以所近之宿位当之相守一年期三年　歳星填星合以合日占其国色苍为水赤为兵黄为旱白为丧　歳星与填星合其国熟若主吏死　填星与歳星合相犯为内乱不可举用兵土在木下利为主人土在木上利为客六十日不下其国凶失地　填星与歳星合一舍歳星在下填星在上名曰雌雄间客军大破主人胜在下六十日不下必有空邦徙主填星为雌歳星为雄　填星与歳星合为饥为旱为兵填星与歳星合有军在外战不胜失地巫咸曰填星与歳星鬭不出其年王者亡地将军死
　　之　荆州占曰歳星与填星鬭此谓离徳不出三月必有亡国　歳星逄填星曰鬭先作事者败兵起必受其殃歳星填星数合鬭使客接道冠葢相望其下国哭泣期不出六十日歳星填星鬭其色青为丧赤为兵白为旱黒为水潦　填星与歳星合鬭有军必战无军起兵土木交行必有破伤
　　歳星与太白相犯三
　　巫咸曰太白犯木星为饥期三年【按宋书天文志曰晋孝武太元十年十二月己丑太白犯歳星是时河朔未一连兵在外冬大饥之应】　荆州占曰太白犯歳星为旱为兵若环绕与之并光有兵战破军杀将　石氏曰太白与歳星相犯而有灭者诸侯相灭所宿之国受之　甘氏曰歳星干金星军再死再生杀大将　荆州占曰太白入木星次中君贼死　海中占曰太白出歳星北客利歳星出太白北主人利　荆州占曰太白环绕歳星有亡主　甘氏曰太白与歳星并太白在南歳星在北名曰牝牡相承五谷成熟太白在北歳星在南年或有或无歳不熟饥【晋灼曰歳星阳太白隂故曰牝牡又曰太白在歳星南以兵饥在歳星北以水饥一曰有亡国】　又曰歳星太白相去尺若不能天下有兵不出四旬中战色青则东方胜赤则南方胜黄即中央胜白则西方胜黒则北方胜　歳星所在太白从之伐者利有功太白所在歳星从之伐者不利无功歳星与太白相遇有兵兵罢　太白与歳星过木金
　　也命曰伐其野战入太白中次中大将必死　太白歳星俱出东方若并入西方王者亡地　洪范传曰金木舍于觜为白衣之防　黄帝占曰歳星与太白合为饥为疾为内兵　文耀钩曰太白与木合光大战不胜兵虽起不成　天官书曰不鬭合相毁野有破城　荆州占曰歳星太白合光所合之野谋兵其相环也乍居西乍居东有逐相兵起不战　又曰歳星犯太白为诛死外将军慎之无将军不出四十日拜将军期九十日　歳星与太白同光杀大将相去一尺天下治兵不出四十日石氏曰太白与歳星合于一舍西方凶歳星出左有
　　年出右无年合之日以知五谷之有无【陈卓曰甲乙为麦丙丁为黍戌巳为粟庚辛为稻壬癸为豆】　巫咸曰太白与木星合有白衣之防为水　荆州占曰歳星与太白合为丧歳星与太白同舍相去三尺以内七寸以外金木不当同舍七日以上王者诛将军其歳星往犯太白为诛死国有将军慎之乗犯于外官之中则外将军慎之乗犯于内官之中内将军慎之其国无将军而犯太白不出四十日拜将期九十日歳星与太白合于东方名曰牝牡歳星在北太白在南隂阳和为年丰太白歳星合于西方木在金位命曰伐其国凶为白衣之防木在金北年不熟　歳星与太白合其分兵起【按宋书天文志曰魏明帝太和四年十一月壬戌太白犯嵗星五年三月诸葛亮以大众冦天水遣大军司马懿拒退之晋元帝大兴元年八月乙未太白又犯歳星三年六月丙辰太白与嵗星合永昌元年三月王敦率江荆之众来次京都大军拒战败绩于是杀防军将军周顗尚书令刁恊骠骑将军戴渊又镇北将军刘隗出奔四月又杀湘州刺史谯王承镇南将军甘卓　晋阳秋曰孝武寜康二年二月丙申太白犯歳星太元元年九月元帅符坚屠凉州掳刺史西平侯张天锡冬十月车骑桓伊遣军泛舟淮泗以救凉州又发二州员吏移积流民悉置淮南太元五年辛卯歳星与太白相犯于东井十二月元帅符坚围襄阳】　荆州占曰太白居歳星南南国败居歳星北北国败　歳曰生出随太白于西方相逺天下无兵太白与歳星合未至太白从歳星疾主人急忧失城歳星从太白疾客急　太白与歳星合其国有谋兵一曰金木合于一舍其分有蝗太白与木星防相去五尺战三尺有破军二尺拔国光芒相及大乱其分民饥兵起司马彪天文志曰歳星与太白鬭其野有破军国有
　　内乱　荆州占曰歳星与太白鬭西方八日兵起不则八歳兵起有流血其下　黄帝占曰太白与歳星鬭强国易相　石氏曰太白与歳星鬭所在之国有内乱文耀钩曰太白与歳星鬭将军杀若军在外破军杀将有夷狄害　巫咸曰太白与歳星鬭名雄无戈兵　太白与木星合鬭兵在外为乱　荆州占曰太白与歳星鬭相乱有防诸侯人民离其乡一曰民多死者　歳星逢太白曰鬬有土功歳旱天下大饥先举兵不胜必受其殃　太白与歳星合鬬于东方有兵于外必有战鬭于西方必有亡国死王白衣之防
　　歳星与辰星相犯四
　　司马彪天文志曰辰星犯歳星为兵　荆州占曰辰星与歳星合而犯之为陨霜若合而鬬其国乱　歳星与辰星合相去七寸而交芒相接七日以上至二十日天下民流水泉涌出期三年一曰有女丧　郗萌曰歳星干辰星冬泄疾　荆州占曰歳星掩辰星客将死期不出其年　黄帝占曰歳星与辰星合则为变谋而更事国多水民饥　荆州占曰歳星与辰星合舍相去三尺相守七日以上其国君臣俱和道徳相生期百八十日有衣荣　歳星与辰星合先起兵者凶后起兵者吉辰星与歳星合其分有水兵饥并起　甘氏曰歳星与辰星合鬬军在外则有战兵兵不在外为内乱　郗萌曰歳星辰星鬬灭之杀大将薄之贯之杀偏将　荆州占曰歳星与免星鬬将军死期一年





　　唐开元占经卷二十
　　钦定四库全书
　　唐开元占经卷二十一
　　唐　瞿昙悉达　撰
　　五星占四
　　荧惑与填星相犯一
　　巫咸曰荧惑犯填星兵大起【按宋书天文志曰晋穆帝升平二年八月戊午荧惑犯填星三年十月诸葛攸舟军入河败绩】　荆州占曰荧惑与填星合而犯大将军为乱若守之女主凶期三年　司马彪天文志曰荧惑犯填星大人忌　春秋纬曰荧惑干填星大旱荆州占曰荧惑入填星中将军为乱　文耀钩曰主
　　喜不失政则荧惑与填星相扶　荆州占曰荧惑去填星而复归环绕之不出六年中国亡主又曰为狱事石氏曰荧惑与填星防主走出　巫咸曰荧惑与土合是谓内乱　班固天文志曰土与水合为壅沮【晋灼曰水性壅而弱土故曰壅沮一曰壅填也】不可举事用兵又曰国亡地　郗萌曰荧惑与填星合其国争者坐之又曰荧惑与填星环绕之不出三年天子失位又曰荧惑与填星合女子坐之文耀钩曰填星与火合则大旱阳行害又曰火与土
　　合忧主孽祥　石氏曰填星与火合大人恶之　海中占曰填星与荧惑合女子为天下害　郗萌曰填星与荧惑合为祸丧其国不可举事用兵必受其殃【按司马彪天文志曰孝顺帝汉安二年六月乙丑荧惑光芒犯填星明年八月孝顺帝崩孝冲即位明年正月乂崩】　荆州占曰填星与荧惑合土在火上他兵加之必有尅土在火下各不动者名曰子母同光其国得地猛强若同上下民有逆心其分兵起更王　石氏曰地侯与荧惑所合宿战不胜国饥【按宋书天文志曰宋武大明五年正月火土同在须女占曰女主恶之三月孝穆皇后崩此其应也】　石氏曰荧惑从填星聚于一舍名曰大阳其下国且有重徳致天下期在十年　文耀钩曰荧惑与土鬬则子弟乱　巫咸曰填星与荧惑鬬不出其年有亡国　郗萌曰荧惑与土合鬬兵起近期十五日中期三十日逺期六十日　荆州占曰填星与荧惑合鬬必有叛臣为乱有兵起期不出二年又曰荧惑与填星鬬不出三年有亡国　又曰荧惑与填星鬬王者亡地将军死之　又曰填星与荧惑合相守主以孽为忧其下国失地若有围邑　又曰荧惑与填星相守为忧丧　石氏曰荧惑守填星旱一曰兵大起
　　荧惑与太白相犯二
　　荆州占曰荧惑与太白相犯大战太白在荧惑南南国败在荧惑北北国败　文耀钩曰荧惑从太白军忧离之军却出太白之隂有分军出其阳有偏将之战当其行太白逮之破军杀将　荆州占曰荧惑太白相犯为兵丧为逆谋　甘氏曰荧惑干太白草木伤华妨政　石氏曰荧惑与太白防为铄　荆州占曰太白荧惑合去之一尺曰铄其下之国不可举事用兵必受其殃　荆州占曰荧惑入太白将军戮　海中占曰与荧惑合金从火有兵罢火从金兵大起【按张璠汉纪曰初王师败于河阳欲浮河东下太史令王立曰春太白犯填星于斗过天津荧惑又逆行守北河不犯也由是遂渡北河将自轵闗东出立又谓宋开邓艾曰太白守天闗与荧惑防金火交金革之象也汉祚终矣晋魏必有兴者后立数言于帝曰天命有去就五行不常旺代火者土也承汉者魏也能安天下者曹姓惟委任曹氏而已公闻之语立曰知公忠于朝廷然天道深逺幸勿多言】　荆州占曰太白与荧惑遇是谓金入火有兵兵罢国安无祸　海中占曰荧惑太白合野有破军将死【按班固天文志曰孝景后元年五月壬午火金防合于舆鬼之东北不至柳出舆鬼北可五寸丙戌地大动铃铃然民大疫死棺贵至秋止　司马彪天文志曰孝殇延平元年正月丁酉金火在娄金火合大人忧是歳八月辛亥孝殇帝崩】　荆州占曰荧惑与太白合主人兵不胜又曰所合国野有殃二旬四五日兵过其野三旬四五日兵宿其野三月不去其国亡　又曰荧惑与太白合同舍其分有兵战相离则军离【按檀道鸾晋阳秋曰孝武寕康二年十一月癸酉太白掩荧惑在营室时桓石防破氐贼姚苌于盭江】　又曰荧惑秋与太白合其国不可以举兵反受其殃　黄帝占曰荧惑太白俱入斗不出其年国乱有忧又曰荧惑入东井太白随之兵丧并起　郗萌曰荧惑入东井太白随之将若相死一曰君死又曰籴贵　荆州占曰荧惑入东井太白随之道上多死人　陈卓曰荧惑入东井太白随之百川皆溢　韩杨曰荧惑太白接皆赤而芒三十日舍天津闗河不渡诸侯不通其君死之　石氏曰荧惑与太白相随西行荧惑舍天门西太白舍天门中一曰舍天津人主无出国门　荆州占曰太白从荧惑聚于一舍荧惑在上名曰乗太白其嵗多兵不用其国将以武致天下逆行兵起　石氏曰荧惑太白所守之宿在东方女胜男　海中占曰荧惑太白中上出破军杀将客胜　荆州占曰荧惑入太白中五十日将死　又曰荧惑与太白相入入而不出其国乱有忧　又曰荧惑出太白之左左军战左将胜出其右右军战右将胜又曰出太白之左小战出太白右去之三尺军小败　黄帝兵法曰荧惑出太白之隂若不有分军必有他急分大军也　荆州占曰荧惑所在太白从之伐不利无功太白所在荧惑从之伐者利有功　石氏曰荧惑往从太白聚于一舍太白为失明荧惑赤色而光环绕太白所守之国大兵起　荆州占曰太白与荧惑遇是谓金入火有兵罢无徭役又曰太白在荧惑之上所聚之国且以义致天下若在左右名曰秋兵其国必大败　又曰荧惑在太白前后左右成战客胜　又曰太白出荧惑之东不出三月兵起又曰太白居荧惑之后而相及破军杀将　又曰太白上居荧惑上复下居荧惑下有反者　宋武兵法曰太白荧惑一南一北为死丧　郗萌曰太白乗荧惑军败随荧惑军忧　又曰荧惑太白合而太白起角芒而光居荧惑之上其国且有用兵三十日不去天下三年兵起六十日不去下有空国死主荆州占曰太白与荧惑相留十日如去有兵大战其不满十日有兵而不战期不出一年中　又曰荧惑环太白大将死　文耀钩曰荧惑方行太白环之破军杀将石氏曰荧惑薄太白亡偏将　荆州占曰荧惑从太
　　白下上抵太白不入军急不战又曰荧惑正抵太白不去客将死　又曰荧惑摩太白下破军主将死　又曰荧惑摩太白有数万人战军败人主死　又曰太白贯荧惑亡偏将　春秋纬曰荧惑与太白相逢而鬬胜太白破军杀将荧惑破人主弱名闻海内　文耀钩曰荧惑与金鬬隂不制又曰有战兵兵不在外为在内【按宋书天文志曰晋惠帝永宁二年十月荧惑太白鬬于虚危十二月荧惑就太白于营室初齐王冏定京都因留辅政遂専傲无君是月成都河间长沙王讨之冏乂交战攻焚宫阙冏兵败夷灭乂杀其兄上将军实以下二十余人也】　巫咸曰太白与荧惑鬬不出其年兵起　又曰太白与荧惑春鬬嵗旱夏鬬不出其年易相秋鬬不出其年兵起冬鬬不出二年有丧　荆州占曰荧惑与太白相过而鬬不胜有忧　又曰太白与荧惑鬬大将战死又曰荧惑与太白鬬诸侯王有丧若离国若多口舌
　　有内疾人民尚伐好战杀大将歳大饥　又曰荧惑与太白鬬不出三年易相　又曰春太白与荧惑鬬亡君之戒也夏鬬不出三年名山破冬鬭不出其年有大丧一曰女丧　郗萌曰荧惑守太白北太子终若皇子终守其南嬖人死若季子死居东西亦然若相死皆期三月　荆州占曰太白与荧惑相守其间容斧血满其野其间容矛有血流乆相守血盈满
　　荧惑与辰星相犯三
　　刘向洪范传曰火水合于斗不可举事用兵必受其殃【按洪范天文星辰变占曰汉景帝初元年十一月荧惑与辰星合于斗后三年吴王濞变七国同举兵反汉大尉周亚夫败之】　荆州占曰荧惑与辰星秋合有兵冬合有丧又曰荧惑与兔星合东方免星白而火兵在外削地
　　为和又曰荧惑与辰星合大水交行其国不可以先起兵合于东方臣谋其主合于西方不出九十日其国宫中有事　又曰荧惑与辰星合于尾箕其国大臣凶春夏为兵秋冬为丧凶　郗萌曰荧惑与辰星在尾箕相近天下将大赦　又曰荧惑与辰星处虚北冬雷雨水流忌甲子　石氏曰荧惑与辰星合为水必饥举事用兵有内乱　又曰荧惑与辰星相去三尺大人当之一曰天下大赦　又曰免星与荧惑防冬为刑他时为淬【晋灼曰火入水故曰淬也】其下之国不可举事用兵必受其殃【天官书曰为丧】　甘氏曰免星干火星雨雹上即妨太子嬖人下即妨太尉司马　荆州占曰辰星与荧惑合而相守水火乱行国有兵丧若不有兵疾疫流行【按班固天文志曰孝景五年四月乙巳水火合于参其年四月梁孝王死】　荆州占曰免星与荧惑合其国大旱赤地千里又为饥将行举事大败有覆军杀将　陈卓曰免星与荧惑合其国主出走　又曰荧惑所在辰星从之伐者利有功辰星所在荧惑从之伐者不利又曰荧惑与辰星相过是谓不祥不可用兵命曰自伐一曰野有兵不战兵在外亦罢　文耀钩曰辰星抵触荧惑展转复离而合河漂山天雨蛤国主哭于宫　荆州占曰荧惑薄辰星抵之贯之杀偏将　文耀钩曰荧惑与水鬬则以暴败　班固天文志曰火与水合为北军角　荆州占曰火与水合鬬女子为天下害　又曰荧惑与辰星鬬相毁败也则有外兵不即内乱其国鬬东方臣伐主鬭西方期九十日强国宫中有乱　又曰荧惑与辰星鬬辰星灭将死又曰荧惑与辰星合鬭其国内乱有兵起其分凶
　　唐开元占经卷二十一
<子部,术数类,占候之属,唐开元占经>
　　钦定四库全书
　　唐开元占经卷二十二
　　唐　瞿昙悉达　撰
　　五星占五
　　填星与太白相犯一
　　石氏曰太白干填星败殃五谷不熟惟饥之亡　文耀钩曰填星与金合则为白衣防　春秋纬曰填星与金合为水　石氏曰地侯与太白合所合之宿国亡地荆州占曰填星与太白合太白在填星南名曰牝牡年谷熟在填星北嵗徧无饥　又曰填星与太白合一舍太白在上填星在下名曰并光逆也不出三年有兵民流　又曰填星与太白合在金北去之七寸母子同光义让而行年谷登人主夀　又曰填星与太白合相守为兵饥疾疫不出三年下有流民　石氏曰填星与太白俱入营室中天下且有谋兵　郗萌曰填星与太白合斗光芒相接相为乱　甘氏曰太白与填星合为疾为内兵【案宋书天文志曰晋惠帝光熙元年十二月癸未太白犯填星是后河间王为东海王越所杀明年正月东海王越杀诸葛玖等五月汲桑破冯嵩杀东燕王八月茍晞大破汲桑穆帝永和十二年七月丁卯太白犯填星在栁七度其年八月桓温破姚防于伊水定周之地】　荆州占曰太白与填星合填星色苍为春多死赤为兵黄为旱　又曰太白在填星北一尺女主不用事在填星南一尺女主死又曰太白环绕填星将治兵必増土　焦延夀曰填
　　星与太白俱出国得地　荆州占曰填星太白相近数十日间不相去有奸太后者　文曜钩曰主任恣则太白触填星　荆州占曰填星干太白水草木死　文曜钩曰太白触填星发大兵相残贼　巫咸曰太白与填星闘期九十日其君忧王者亡地若有兵与防更立王公　荆州占曰填星与太白合闘臣谋主有兵起其国失地
　　填星与辰星相犯二
　　荆州占曰填星干辰星冬虹雷行夏寒雨雹陨霜　甘氏曰水干土夏寒而雨雪妨女主　荆州占曰辰星犯填星夏多寒霜秋多淫雨女主见放一曰女主有忧石氏曰地侯与免星合于东方免星色白而大天下有兵于外裂地相赂为和　五行传曰汉文帝后七年十一月戊戌填星辰星合于危齐分占曰为壅沮若得水为怀所当之国不可举事用兵必受其殃将有覆军后三年齐王举兵应吴楚吴楚败而自杀之应也　天官书曰土与水合为壅闘有覆军其国不可举事出亡地入得地【谓所出宿所入宿也】又曰土与水合则变谋而更事文曜钩曰免星与填星合内乱饥勿用战　石氏曰浼星与填星合为壅沮所当之国不可举事用兵必受其殃甘氏曰免星与填星合有败军死将　海中占曰辰
　　星与填星合在虚中秋水出【案檀道鸾晋阳秋曰孝武太元五年七月丙子辰星犯填星冬十月丹阳平陵义兴水灾六年六月荆州江大水】　郗萌曰辰星与填星合有隂谋者　又曰辰星与填星合虚中齐国地动荆州占曰辰星出而与填星防主令不行　石氏曰辰星　填星防者国有土功田役非法奸臣所为诛之吉郗萌曰塡星所在辰星从之伐者不利　荆州占曰
　　辰星所在塡星从之伐者利有功　又曰填星与辰星为雌雄俱入之宿其国得地俱出之宿其国失地　黄帝占曰填星与浼星闘东方臣伐君闘西方期九十日强国宫中有乱事　荆州占曰填星与辰星合闘军在外必战无军为内乱　又曰辰星与填星合闘其国有兵水土相从关梁不通其分乱
　　太白与辰星相犯三
　　石氏曰太白干辰星西方有人东方大虚有殃及匹夫甘氏曰辰星干太白鱼不为化　荆州占曰太白出
　　东方辰星出其下谓在太白东方太白出西方辰星出其后谓在太白西方太白辰星以初出为先后　又曰太白出东方辰星亦出东方太白先出辰星后出辰星上过太白而去臣倍其主者不出其年　又曰太白辰星同日出于东方东方有兵同日出于西方西方有兵天官书曰辰星不出太白为客其出太白为主人
　　荆州占曰太白辰星更迭出入以为主客太白出而辰星不出太白为客辰星出而太白不出辰星为客而金水俱不出荧惑为客无主人有兵虽盛不合战　黄帝兵法曰太白与辰星俱出东方西方国大败俱出西方东方国大败若客主人俱出军在东方东方军败在西方西方军败言其表面军也在表者不善不获已军坚守可也　石氏曰辰星与太白俱出东方皆赤而角倍海国大败中国大胜其与太白俱出西方皆赤而角中国大败倍海国大胜【倍海国夷狄也】一曰皆黒色水国利　荆州占曰太白辰星俱出东方俱出西方客主相见有军必战无军起军　又曰太白出辰星右走居太白前主人小利逐入之主大利太白出辰星左走居太白前客小利逐入之客大利留有兵兵罢　又曰太白出辰星北客利辰星出太白北主大利并出东方利以西伐并出西方利以东伐　又曰太白出辰星居其后二十日兵起辰星居其前十五日兵罢居其右去之三尺有军必战客将死居其左兵【阙】一人吏死　又曰辰星居太白前则兵罢居后则兵起居阳则利客居隂则利主人石氏曰辰星居太白前旬三日军罢出太白后兵起荆州占曰太白与辰星遇太白避之主人畏客又曰天下有兵太白在东方辰星居其前而不去十五日若二十日而入隂兵灭不大战辰星去兵罢又曰天下有兵辰星在西方居太白之前十五日若二十日而入阳兵灭客去又曰天下无兵辰星太白俱出西方辰星居太白之前相近间可椷剑【苏林曰椷音函函容也其间可容一剑也】在酉北隂国有兵谋在酉南阳国有兵谋其不相近兵官有灭者郗萌曰太白辰星在酉北北国之事也在酉南南国
　　之事也正在酉则中国之事也正在卯则阳国之事也荆州占曰有军太白辰星俱出一方同面异宿客主
　　人来防敌军虽近势未战宿乃逐不同合各自罢　又曰有军太白出东方辰星出西方若太白出西方辰星出东方格野虽有兵军不战　石氏曰辰星出而与太白不相从虽有军不战　海中占曰辰星与太白合东方天下兵大起盛而不战裂地相赂为利　甘氏曰辰星与太白合为变谋为兵忧【班固天文志曰孝景元年正月癸酉金水合于婺女其三年吴楚胶西胶东菑川济南赵七国反军败散走又宋书天文志曰孝武大明三年四月金水合于西方时竟陵王谋反遣羽林军攻战其应也】　荆州占曰太白与辰星相去二尺若一尺破军杀将其从前大病从旁小病与太白相薄战其先起兵凶　又曰辰星与太白不相近三四尺于东方辰星二十日不入至三十日东南国有兵不战期至春夏有兵　又曰辰星与太白不相近于西方二十日至三十日辰星不及入西方北国有兵　又曰辰星与太白相近三尺四尺于西方二十日至三十日军战辰星相逺不战　郗萌曰辰星随太白于西方天下无兵兵起期六月天下有兵客利相去间可四尺客兵愈相逺不战兵军未解辰星退而罢　郗萌曰太白与辰星合边有兵【司马彪天文志曰孝殇元兴元年闰七月辛亥水金二星合于一舍其年辽东额人反抄六县发上谷渔阳右北平辽西马桓讨之】　石氏曰太白辰星聚于一舍天下小旱其下之国必以重徳致天下守之三十日不去其草木皆伤五谷灭亡　陈卓曰太白与辰星舍箕用事者坐之　洪范传曰金水合婺女有变谋为兵忧　二十八宿山经注曰太白辰星同守昴不出百日赵君为人所囚大臣相戮　荆州占曰太白与辰星合太白为主人辰星为客则有兵战客胜若辰星环绕太白大战主人偏将死抵太白主人大将死　又曰太白出辰星从之急相去一尺兵起大战光芒相及若摩之其下有数万人战客胜主人军败　又曰辰星随太白于西方环绕居抵太白居酉北则隂国起兵居酉南则阳国起兵期六月兵在外则战客利　石氏曰辰星来抵太白不去将死正旗所出破军杀将客胜【天官书曰不出客亡地也】视旗所指以命破军　又曰辰星摩太白左大战主人与吏死摩太白右万人战主人胜　文曜钩曰辰星摩太白入相倾【宗伯曰摩谓光相及也倾壊败也】　巫咸曰太白与浼星鬬不出其年国臣反　天官书曰太白与辰星鬬必有大战客胜主人与吏死　荆州占曰太白与辰星合闘有军在外大战流血兵在外则有内乱　春秋纬曰辰星围太白若与闘大战过太白间可容剑小战出太白右军急青角兵忧黒角水流　甘氏曰辰星与太白合闘亢旱　荆州占曰辰星与太白相逄而闘辰星不胜燕赵代有忧　又曰辰星与太白闘其分有反臣期不出三年　又曰辰星与太白闘太白分散客军胜秦国有忧若辰星分散主人军胜燕代有忧　又曰太白环绕辰星若与太白抵触一尺容剑破军杀将主人胜石氏曰免星入太白中五日而出反入而上出破军
　　杀将客胜下出客亡地三百里　荆州占曰辰星入太白中复出人君死　又曰太白守辰星其国君死　又曰辰星从太白相守其间可椷剑有数万人战其下


　　唐开元占经卷二十二
　　钦定四库全书
　　唐开元占经卷二十三
　　唐　瞿昙悉达　撰
　　嵗星占一
　　嵗星名主一
　　石氏曰嵗星他名曰摄提一名重华一名应星一名经星　天官书曰嵗星一名纪星又曰嵗星庙也　春秋纬曰春精灵威仰神为嵗星体东方靑龙之宿　石氏曰嵗星木之精也位在东方靑帝之子嵗行一次十二年一周天与太嵗相应故曰嵗星人主之象主仁主义主徳主大司农主次相其国吴齐主春日甲乙其辰寅卯所在之邦有福　石氏曰嵗星主顔貌怒喜意所欲施行　合诚图曰嵗星主含徳　洪范五行传曰嵗星者于五常为仁恩徳孝慈于五事为貌威仪举动仁亏貌失逆春令则嵗星为灾【案班固天文志曰逆春令伤木则罚见嵗星】虽主福徳见恶逆则怒为殃更重　淮南子曰东方木也【木入地而生也】其神太皥【天神五帝太皥主东方】其佐勾芒执规而治春【规者圆也】其神为嵗星其兽为青龙其音角其日甲乙　荆州占曰嵗星主春农官也其神上为嵗星主东维又曰主嵗五谷　又曰嵗星主司天下诸侯人君之过　天镜曰嵗星主春苍帝之子为天布德　石氏曰嵗星所在之国不可伐可以伐人　甘氏曰邦将有福嵗星留居之　淮南子曰嵗星之所居五谷丰昌其对为冲嵗乃有殃　荆州占曰嵗星所居之宿其国乐所去宿其国饥又曰所从野有庆所去起兵　又曰嵗星居次顺常其国不可以加兵可以伐无道之国伐之必克　又曰嵗星所留之舍其国五谷成熟　石氏曰嵗星君之象也　石氏赞曰嵗星象主色欲明润
　　嵗星行度二
　　洪范五行传曰嵗星以上元甲子嵗十一月甲子朔旦冬至夜半甲子时与日月五星俱起于牛前五度顺二十八宿右行十二嵗而一周天【案厯法嵗星一见三百六十三日而伏三十五日一千三百三十分日之一千一百六十二竒四十五复见如初一终三百九十八日一千三百四十分日之一千一百六十二竒四十五众家之说皆云十二年而一周天准此微为疎矣】　河图雒书曰嵗星日行十二分度之一十二嵗而周天出东方以晨入西方以昬　甘氏曰嵗星凡十二嵗而周皆三百七十日而夕入于西方三十日复晨出于东方视其进退左右以占其妖祥　甘氏曰嵗星所居处安静中度吉天官书曰嵗星出东行十二度百日而止反逆行八
　　度百日复东行　巫咸曰嵗星受制则行柔惠进羣贤封有功出财货行赈贷禁开阖通障塞无伐木　尚书纬曰时五纪气在于春纪可以观农桑禁斩伐以安国家如是则嵗星得度五谷滋矣政失于春星不居其常乐动声仪曰角音和调则嵗星常应太嵗月建以见
　　则发明至为兵备【发明金精鸟也金既克木又兵象也】　荆州占曰嵗星居舍进退如度其国有福王者吉奸邪息　又曰人君治急嵗星行疾缓者行迟刻者行阴道寛者行阳道和者行中道行阳道者旱行阴道者水行中道者阴阳调和　又曰嵗星行正则王者心正行邪则人主心邪行正者行黄道也行邪者失黄道也　又曰君行寛则嵗星行阳道多旱王者外其心忧在边臣封宠无功之人甘氏曰凡嵗星所在不可伐假令嵗星在寅则其嵗
　　不可东北征利西南西南无年有乱民是为嵗星之冲常受其凶也十二嵗皆放此　荆州占曰嵗星嵗行一次居二十八宿与太嵗应十二嵗而周天太隂居维辰嵗星居维宿二太隂居仲辰嵗星居仲宿三　淮南子曰太隂在四仲则嵗星守三宿【太隂谓太嵗也四仲子午卯酉也假令嵗隂在卯星守须女虚危故曰三宿也】太隂在四钩嵗星行二宿【四钩谓丑寅为一钩辰巳为一钩未申为一钩戌亥为一钩假令嵗隂在寅嵗星在斗牛故曰二宿也案晋灼曰太隂在四孟四季则嵗行二宿也】二八十六三四十二故十二嵗而行二十八宿日行十二分度之一嵗行三十度十六分度之七十二嵗而周　春秋纬曰太隂在亥嵗星居角亢太隂在子嵗星居氐房心太隂在丑嵗星居尾箕太隂在寅嵗星居斗牵牛太隂在卯嵗星居须女虚危太隂在辰嵗星居营室东壁太隂在已嵗星居奎娄太隂在午嵗星居胃昴毕太隂在未嵗星居觜参伐太隂在申嵗星居东井舆鬼太隂在酉嵗星居柳九星张太隂在戍嵗星居翼轸运之常也　甘氏曰嵗星处一国是司嵗十二名摄提格之嵗【案李巡曰言万物承阳而起故曰摄提格格起也孙炎曰阳摄持提擕万物使上至】摄提格在寅嵗星在丑以正月与建斗牵牛婺女【案天官书与斗牵牛石氏曰在斗牛太初歴曰在营室东壁淮南鸿烈解曰太阳在寅嵗名摄提格其雄为星舍斗牵牛许慎注曰太阴在天为雄嵗星在地为太阴】晨出于东方为日十二月【案淮南鸿烈解曰以十二月舆之晨出东方东井舆鬼为对许慎注曰东井舆鬼在未斗牵牛在丑故为对也】夕入于西方其名曰监徳其状苍苍若有光其国有徳乃熟黍稷其国无徳甲兵恻恻其失次将有天应见于舆鬼【天官书曰应见杓】其嵗早水而晚旱【案淮南鸿烈觧曰摄提格之嵗早水晚旱稻疾蚕不登菽麦昌民食四升】　甘氏曰单阏之嵗【案李巡曰日在卯言阳气推万物而起故曰单阏单尽也阏止也孙炎曰本单作殚释曰殚犹申也阏壅之物于此尽申也】摄提格在卯嵗星在子与虚危【天官书曰与婺女虚危汉书天文志曰太初厯在奎娄】晨出夕入【淮南子曰嵗星舍婺女虚危以十二月与之晨出东方柳七星张翼对也】其状甚大有光若有小赤星附于其侧是谓同盟两国或昌或亾死者不在其乡其失次见于张其名曰降入周王受其殃国斯反服甲兵恻恻其嵗大水【淮南子曰单阏之嵗嵗和菽恶蚕昌民食五升】　甘氏曰执徐之嵗【案李巡曰言蛰之物皆敷舒而出故曰执徐执蛰也徐舒也孙炎曰勾者毕达蛰伏之物尽敷舒也】摄提在辰嵗星在亥与营室东壁【天官书曰以三月与营室东壁天文志曰太初歴在胃昴】晨出夕入【淮南子曰嵗星合营室东壁以正月与之晨出东方翼轸为对】其名为抟谷【天官书曰靑章甚章也】其国有徳必数其状其失次见于轸【石氏曰失次杓】其名曰靑章其国不利治兵将有大防其嵗早旱而晚水【淮南子曰执徐之嵗早旱晚水小饥蚕开麦熟民食三升】甘氏曰大荒落之嵗【李巡曰言万物皆炽茂而大出霍然落落故曰荒落孙炎曰物长大荒芜落莫者也】摄提在已嵗星在戌与奎娄胃【天官书曰以四月与奎娄胃汉天文志曰太初歴在伐也】晨出夕伏【淮南子曰嵗星舍奎娄以二月之晨出东方角亢为对也】其名曰路嶂【天官书谓之跰踵】其状熊色有光其国兵其君増地其失次见于亢其名曰清明其下出贼死主是嵗不可西北征利东南东南无军有乱民将有兵作于其旁执杀其主【淮南子曰大荒落之嵗有小兵蚕登麦昌菽疾民食二升也】　甘氏曰敦牂之嵗【太隂在午嵗名搀抢郭璞曰敦牂淮南子注曰则郎切李巡曰言万物皆茂状徛移其枝故曰敦牂敦茂也牂状也孙炎曰万物茂状也】摄提在午嵗星在酉与毕昴【天官书曰以五月与胃昴毕天文志曰太初厯在井舆鬼也】晨出夕入【淮南子曰嵗星舍胃昴以三月与之晨出东方氐房心为对】其名曰啓明【天官书曰开明一曰天津石氏曰名磬明】其状熊熊若有光天下偃兵唯利二立王不利治兵其失次见于房【石氏曰失次杓】其名曰不祥孽及殷王祸及四乡其嵗早旱晚水【淮南子曰搀抢之嵗嵗大旱蚕登稻疾菽麦昌禾为民食二升】　甘氏曰恊洽之嵗【李巡曰在未言隂阳欲和万物和合故曰恊洽和也孙炎曰物生和洽含英秀也】摄提在未嵗星在申与觜觹参伐【天官书曰以六月与觜觹参天文志曰在张七星】晨出夕入【淮南子曰嵗星舍觜觹参以四月与之晨出东方尾箕为对】其名曰张列【天官书曰长列】其状昭昭若有光其色若赤无有他祥唯利行兵征于四方仇人不敢治民其失次见于箕其名曰不疑小民有子持头相期【淮南子曰恊洽之嵗有小兵蚕登稻昌菽麦不为民食三升】　甘氏曰涒滩之嵗【郭璞曰涒音汤昆切滩音汤干切李巡曰言万物皆脩其精气故曰涒滩孙炎曰涒滩物吐秀倾垂之貌也】摄提在申嵗星在未与东井舆鬼【天官书曰以七月与东井舆鬼汉天文志曰太初歴在翼轸也】晨出夕入【淮南子曰嵗星舍东井舆鬼以五月与之晨出东方斗牵牛为对】其名曰大晋其状昭昭白色有光有国其亡亦不在其乡其失次见于牵牛其名曰小章不利治兵其国有诛必害其王嵗小水雨【淮南子曰涒滩之嵗嵗和小雨行蚕登菽麦昌民食三升】　甘氏曰作愕之嵗【淮南子曰作愕或作噩孙炎曰愕音咢李巡曰在酉言万物坠落故曰作愕作索也愕茂也孙炎曰作愕者物落而枝起之貌】摄提在酉嵗星在午与柳七星张【淮南子曰嵗星在柳七星张天官书曰以八月与柳七星张汉天文志曰太初歴在亢】晨出夕入【以六月与之晨出东方须女虚危为对也】其名为长王其状作有芒有国其昌书有四方享献之祥其失次见于虚【天官书曰应见危石氏曰失次杓】其名曰大章有旱而昌或为之殃必在其乡其嵗有火有女防民疾【淮南子曰作愕之嵗有大兵民疾蚕不登菽麦无穗民食五升也】　甘氏曰阉茂之嵗【李巡曰言万物皆蔽冒故曰阉茂阉蔽也茂冒也孙炎曰霜阉茂物使俱落也】摄提在戌嵗星在已与翼轸【天官书曰以九月与翼轸汉天文志曰太初歴在氐房心也】晨出夕入【淮南子曰嵗星舍翼轸以九月与之晨出东方营室壁为对】其名为天睢其状白色大明其色若靑国有大疾其失次见于东壁【石氏曰失次杓】其国士卿相谪民人各直刺无有仇谪鬼神书壁其名曰天侈其嵗有小水有女防【淮南子曰阉茂之嵗小熟有兵蚕不登麦不为菽昌民食七升】　甘氏曰大渊献之嵗【李巡曰言万物落于亥大小深藏屈近阳故曰渊献渊藏也献近也孙炎曰献万物于大深谓盖藏也】摄提在亥嵗星在辰与轸角亢【天官书曰以十月与角亢汉天文志曰太初歴在尾箕】晨出夕入【淮南子曰嵗星舍角亢以十月与之晨出东方奎娄为对也】其名为大皇【天官书曰大章】其状色靑天下不寕有归为政星若耀而隂出是谓正平利起军旅其帅必武有徳将四国海内尽服其失次见于娄其名屛营天下尽惊【淮南子曰大渊献之嵗有大兵大熟蚕蕃菽麦不蟊贼民食三升】　甘氏曰困敦之嵗【郭璞曰敦音顿李巡曰在子言阳气皆混万物芽孽故曰困敦孙炎曰困敦混沌也万物初萌混沌于黄泉之下】摄提在子嵗星在卯与氐房【天官书曰以十一月与氐房心汉天文志曰太初厯在建星牵牛】晨出夕入【淮南子曰嵗星舍氐房心以九月与之晨出东方胃昴毕为对也】其名为天泉其状色甚明江池其昌不利起兵其失次见于昴其名曰赤章其国有防不在其王有水而昌【淮南子曰困敦之嵗大雾起大水出蚕登稻疾菽麦昌民食三升也】　甘氏曰赤奋若之嵗【李巡曰言阳气奋迅万物而起不若其性故曰赤奋若阳也奋迅也若顺也孙炎曰物萌色赤奋动顺其性而气始芽也】摄提在丑嵗星在寅与心尾箕【天官书曰以十二月与尾箕汉天文志曰太初歴在婺女虚危又曰甘氏太初歴所以不同者以星盈缩在前后所见也其四星亦各如此者也】晨出夕入【淮南子曰嵗星舎尾箕以十月与之晨出东方觜觹参为对】其名为天昊
　　黯然黒色甚明侯王有庆其失次见于参其名洋有国其虚其嵗早水【淮南子曰赤奋若之嵗有小兵早水蚕不出稻小疾菽不为麦昌民食三升】
　　嵗星相王休囚死三
　　石氏曰嵗星之相也从立冬冬至尽其色精明无芒角甘氏曰嵗星之王也立春至春之尽其色比左角大
　　而苍有精光而内实仲春时有芒角　嵗星之休也从立夏至仲夏无光明而赤黄　嵗星之囚也从仲夏至夏之尽及四季王时其色当青黒止而不行　嵗星之死也从立秋至秋之尽其色黒而细小不明此嵗星之常也天下大昌　当其相也而有王色主弱臣强有休色相免有囚色相囚有死色相死所留之舍其国大强行中度天下和其休相有逆谋不成　当其王而有相色主弱臣强有休色人主有疾病之忧有囚色大赦有死色有大防其进舍也有徳令其退舍也有还令其所守之舍其下有逆德　当其休也而有王色所居之舍其国受兵有相色其国大臣诛伤有囚色草木伤有死色禾豆不入稻芋半伤　当其囚也而有王色政令不行下反其上主听不聪有相色臣下专政六月下霜有休色所谋不成有死色诛故贵公卿所居之舍其国有祸防　当其死也而有王色则秋荣华有相色枯木复生有休色有土功有囚色有大防　荆州占曰嵗星王时当有芒角若无芒角者王者无威势在臣下
　　嵗星变色芒角四
　　甘氏曰候嵗星以春甲乙此王气当如其常色变则失所也　甘氏曰嵗星如左角之状其色苍十二芒苍比伐左肩赤比心黄比【阙】大角黒比奎大星　巫咸曰嵗星色靑白如灰主有忧期五月兵狱大起青多为狱白多为兵青白等兵狱并起　海中占曰嵗星色黄得地焦贡曰嵗星主嵗色黄泽有年赤而黒无年　天官
　　书曰嵗星色黄赤而沉所居野大穣　荆州占曰君有徳则嵗星润泽光明君无徳则嵗星细小不明　嵗星黄赤润泽立竿见影大熟人主有喜嵗星始正月受嵗色赤黄润所居之野大穣其色黄白有爵禄之赏也色正白人主死草野素服诸侯皆戒当有兵谋不成色白而圆瘁而不光期三十日有防　嵗星色青白是其常色赤则主有忧色黄有喜色白为旱防色黒多疾病一有水灾嵗星色青黒期六十日有防　嵗星色黄白嵗穣　嵗星色青圆为忧赤圆黒圆病不出三十五日大防改服　嵗星在春其色当苍黄而光润泽其变而白秋有防变而赤者夏有兵　嵗星赤黄而动期九十日兵若防色赤黒侯王忧　嵗星失色而黄女后持政期百八十日失色而青黒不出百八十日有大防　黄帝占曰嵗星在东方之宿色当青色白而角有怒色赤有兵色黒有防色黄白嵗大熟　嵗星在北方之宿色当黒色白而角有兵色青有忧色白有怒色黄白嵗大熟嵗星在西方之宿色当白色赤而角皆为有兵青为
　　忧黑为防赤有怒色黄白嵗大熟　嵗星在南方之宿色当赤色白而有角兵靑有忧若怒色黑有喜色黄白嵗大熟　文曜钩曰嵗星色赤有角所居之国昌人主以武强战无芒角不胜色赤黄以反徳丰穣君臣和合色靑白而赤燿其国有乖离之谋大臣发计主有忧惧钩命决曰天子失知则黄龙不见嵗星五角　巫咸
　　曰嵗星赤黄角国有喜　海中占曰嵗星色苍黄吉赤芒泽有子孙喜立王黄得地白有兵黑有德令　　荆州占曰嵗星东行前芒短者欲留之象不出七日留正见南方芒指卯酉子午者此王者正也指西维者不正也　嵗星西行前芒短者欲留不出三日留　嵗星失色白耀耀圆而赤芒王者诛大臣期九十日　嵗星色青而角有水功事　嵗星色赤角则犯我城　嵗星角人主有怒　嵗星一角七寸外射者大使大臣出期九十日三角兵诛期六十日　嵗星三角芒伤近臣诛内将相期百八十日　嵗星五角王者自出将兵期百八十日嵗星留不行而芒角有长者是星欲行候随芒角所指如是从之其芒南者星入外宿王者欲遣大使之边国期九十日芒北入中宿者是王者在外欲还也不出四十日芒在东者欲顺行也不出七日行是天子欲出不过五十日则王者出宫其芒在西者欲逆行也不出七十日逆行不出四十日王者诛大臣　嵗星芒邪角不正则王者心不正外邪以应外臣内邪以应后夫人　嵗星有芒无角则王者心平天下安寕期百八十日　嵗星变色人主有怒若有芒角黒有水青角有兵白角死防若无芒角有军战不胜　嵗星七角又芒者王者与四方战期不出一年　嵗星九角又芒者杀贤人诛边将期一年　石氏曰嵗星色白角哭泣之声嵗星木用事王东方无芒角是王者内弱威不使臣
　　也五寸以内曰芒五寸以上至九寸曰角　天官书曰嵗星角迎角而战者不胜
　　嵗星盈缩失行五
　　五行传曰嵗星超舍而前为盈退舍而后为缩盈其国有兵缩其国有忧　荆州占曰嵗星超舍而前过其所当舍而宿以上一舍两舍三舍谓之羸侯王不寕不乃天裂不乃地动嵗星退舍而后以一舍二舍三舍谓之缩侯王有戚其所去宿国有忧三年有兵若山崩地动雒书雒罪汲曰嵗星当居不居未当去而去不言主
　　酷暴　诗纬曰嵗星无光进退无常此仁道失类之应文曜钩曰嵗星所居久其国有德厚人主有福不可加以兵　石氏曰嵗星主仁仁失者罚出变见于嵗星嵗星盈缩故曰罚出此失政也言嵗星所以盈缩之宿乃以仁失逆春气之所致也以其宿命其国圣人观嵗星所盈缩之宿以知仁失之国也　石氏曰其国失义失春政则嵗星羸缩羸则其下之国有兵不居复缩则其下之国有忧其将死国倾败　又曰嵗星当居而不居未当去而去若居之又南北东西翔之摇动不留名曰六排皆阴惊其阳臣下胜其主人主有大忧三公之祸相以所之宿名其官不舍者懦强邦去之者嬖妃雄动摇者势不亾期在衡【案左传曰鲁襄公二十八年梓慎曰今兹宋郑其饥乎杜预注曰梓慎鲁大夫也传曰嵗在星纪而淫于枵注曰嵗嵗星也星纪在丑斗牛之次枵在子虚危之次明年当在枵今已在枵淫行失次也传曰蛇乗龙注曰蛇武之宿虚危之星龙嵗星木也木为青龙失次出虚危下为蛇所乘也传曰龙宋郑之星也注曰嵗星本位在东方东方房心为宋角亢为郑故以龙为宋郑之星传曰宋郑必饥枵虚中也注曰枵三宿虚星在其中也传曰枵耗名也土虚而民耗不饥何为郑禆灶曰今兹王及楚子皆将死嵗星弃其次而旅于明年之次以害鸟帑周楚恶之注曰旅客处也嵗星弃星纪之次客在枵嵗星所在其国有福失次于此祸冲在南南为朱鸟鸟尾曰帑鹑火鹑尾周楚之分故周王楚子受其咎经曰十有二月甲寅天王崩乙未楚子昭卒徃年宋郑皆饥则梓慎之占各有其騐也】又曰嵗星去其舍之他舍所去失地所之得地　嵗星所居而徙摇前后左右人主不安　嵗星不得其宿其国必亡君　又曰嵗星修仁顺则喜逆则怒　甘氏曰嵗星所处而不处其国乃亡既已处之又东西去之其国凶不可举事用兵　嵗星出入不当其次有天妖见其冲所去国凶所之国昌　荆州占曰嵗星当出不出而去其次凶淮南子曰嵗星当居而不居越而之他处主死国亡京氏曰乐不兴则嵗失行　人君不行仁恩破胎伤孕春杀无辜则星失度不救则弟杀兄臣弑君　班固曰政缓则嵗不行急则过分逆则占　郗萌曰嵗星当移而不移民有忧诸侯四流行不用其道则凶　荆州占曰嵗星当居而不居其国失地未当居而居其国得地期九十日　嵗星当居其国之宿而终宿不居其野亡嵗星未当居而居之当去而不去既已去复还居之
　　皆为有福　嵗星行不至所当舍之宿其国凶又曰不行其宿其国必亡君　嵗星居之安国安居之不安国不安　嵗星一东一西害侯王人主不安一南一北害于黍稷侯王忧移而北旱移而南大水　又曰南北为贵贱东西为妖祥　鸿范传曰佃猎不当饮食不享出入不时及有奸谋则嵗星逆行变色　春秋纬曰好害盛徳则嵗星逆行　春政乱者夺民时猎野兽则嵗星逆行　石氏曰嵗星顺行列宿者天徳喜也所守犯中外官皆吉有暴贵者星逆行不欲犯列宿中外官者皆诛　嵗星逆行其国不可以兴兵星顺兵宜进星逆兵宜退　巫咸曰嵗星乱行五谷不实草木秋英　天镜曰嵗星逆行不轨为殃贼　焦氏曰嵗星逆三月二月有害乃行三舍以上则为害　郗萌曰嵗星之行当遅而疾失一次以上至二次则人主惊走社稷危亡天下兵起民去其土死者如丘陵　荆州占曰嵗星犯守错逆其国殃咎若守之满六十日灾必应　嵗星变色乱行主无福【案宋书天文志曰晋简文咸安二年五月嵗星形色如太白占曰进退如度奸邪息变色乱行主无福嵗星自于仲夏当细小而明此其失常也又为臣强七月帝疾甚诏桓温曰少子可辅者辅之如不可辅君自取之赖侍中王坦之毁手诏使如王尊辅政事温閤之大怒将诛坦之等是月帝崩】王者不行春令兴土功作宫室筑城隍治沟渎而夺民时百姓怨嗟则嵗星盈当缩顺而逆水旱不时当出不出变为妖彗所见之邦大兵起国破主亡王者行义起宗庙立无后赈贫穷存孤寡省刑狱赏有功举隐伏礼贤良发库藏罢徭役寛赋敛则星顺度无咎矣　人君宰相之治也春不劝农民耕种通沟渠治城郭而夺民时百姓怨谤则嵗星盈缩逆行变色而天雨不时有大旱与水其无救即天掊出出则殃起主农官及用事者忧君行急则嵗星行阴道行隂道多水潦王者内其心恩在亲戚功臣不录　嵗星行疾而迟不及其次至二次人主闇昏国絶嗣女后持政大夫不服民贼不禁　嵗星逆行变色其国逐功臣杀太子人主以妾为妻内乱亲戚嵗星逆行不可以战凶其所去国五谷皆贵　君治逆则嵗星逆逆行入阴道者内事逆逆行入阳道者外事逆君治逆不止则星逆行不止　海中占曰主好阴谋侵凌诸侯急兵革则嵗星逆行
　　嵗星昼见六
　　甘氏曰嵗星昼见臣谋其主国相有忧及死有白衣事【宋书天文志曰晋惠帝永寜二年四月癸酉嵗星昼见占曰为臣强初齐王冏定京都因留辅政遂专傲无君十二月成都河间长沙王乂讨之交战及焚宫阙国兵败夷灭之杀其兄上军将军寔以下二十余人】晋阳秋曰孝武太元十一年六月甲午嵗星昼见在胃占曰鲁有兵臣强十二月慕容钊寇河东崔辽使子冦陈颖朱序遣讨之钊走渡河
　　嵗星变异大小七
　　龙鱼河图曰夫嵗星主徳庆其神下为大乙之神　巫咸曰嵗星下为壮男止于田野　汉武故事曰西王母遣使谓上曰求仙而先杀戮吾与帝絶矣又致三桃食此可得极夀使至之日东方朔死上疑之问使者曰朔是木帝精为嵗星下逰人中以观天下非陛下臣也上厚塟之一本云朔死乘云飞去仰望大雾望之不知所在朔在汉朝天上无嵗星　二十八宿山经注曰嵗星为四彗出于奎娄则邦丰熟和平　考灵耀曰政失于春嵗星满偃不居其常　石氏曰嵗星徳也人主之象其角反动乍小乍大若色数变人主有怒又天官书曰人主有忧　巫咸曰嵗星大其常且赋敛不常民饥嵗星小民且多疾牛马疫死　天官书曰嵗星大即为嘉　荆州占曰嵗星始出大而日愈小者所居之国耗嵗星始出小而日愈大者所居之国利　嵗星行宿
　　大而明内实天下安寕小而内虚其国不安主有忧
　　嵗星流与列星鬬八
　　甘氏曰嵗星流主死失地　巫咸曰嵗星沉浮国亡有土功争又曰有忧沉数日不见国亡乍见乍不见国忧防　天官书曰嵗星出如浮而沉其国有土功如沉而浮其野亡浮者见之沉者伏之　荆州占曰嵗星变色逆行相凌而鬬舍合留舍环守其国无道
　　嵗星穰气自晕九
　　黄帝占曰嵗星生气而为青穰者明日大寒小雨见此者蕡鱼盐贵不出三旬　孝经内记曰嵗星生气为青穰者明日大寒小雨见此者鱼盐大贵不出三旬皆可再倍贵不过二十日止所见之国伤苖少实天下有一嵗十饥见者不出其年富民从其故乡王者不安大臣坐事不出二年天下无布练贵缣絮四倍万民大寒郗萌曰嵗星出穰长三尺三日雨若不雨大雾　甘氏曰嵗星自晕有防















　　唐开元占经卷二十三
　　钦定四库全书
　　唐开元占经卷二十四
　　唐　瞿昙悉达　撰
　　嵗星占二
　　嵗星犯东方七宿
　　嵗星犯角一
　　石氏曰嵗星犯左角天下之道皆不通犯右角天下王使絶灭　荆州占曰嵗星犯角天下有兵将相有忧犯右角右将忧　石氏曰嵗星入角天下有兵其行疾六十日行迟百二十日逺百八十日　黄帝占曰嵗星出中道天下太平出阳道旱出隂道多雨　陈卓曰嵗星出隂道多阴谋　甘氏曰嵗星逆行入角人主出入不时若有急事千里之行一曰女子多死　孝经右秘曰嵗星在角天下大病　石氏曰嵗星乘左角法官诛乘右角大将军死　郗萌曰嵗星乘左角为旱乘右角为水为兵　荆州占曰嵗星乘右角为后族家若将相有坐法死者　郗萌曰嵗星居角嵗大熟　又占曰嵗星守角为中兵留两角间关梁不通军有兴国廷边城境不通　石氏曰嵗星出入留舍角角为天田嵗星来入守之其国五谷大熟丝绵为平民大乐守之百日不下国有兵　又占曰嵗星守角中五谷成熟嵗平安乐守之百日兵起　又占曰嵗星守右角十六日君命众子又占曰嵗星守左角七日朝去国有忧去一尺七寸天下同心　甘氏曰嵗星守角王者大赦忠臣用　海中占曰嵗星守左右角其色黄白小旱民小厉其逆行即旱其还立雨籴如故　又占曰嵗星犯左右角逆行为旱五谷不收　又占曰嵗星守角一南一北冝黍与稷郗萌曰嵗星守左右角赦一曰守十余日有赦不尽又占曰嵗星守角处其北五谷不收　又占曰嵗星
　　守角政事急有千里之行　又占曰嵗星守角为兵伤大臣　荆州占曰嵗星守右角有大德令期八十日又占曰嵗星守右角处其北五谷半收守左角处其南及守天田有大水五谷不成大饥人相食　石氏曰嵗星犯乘守左角七日以上天下大赦守右角贤士用期七十日　郗萌曰嵗星逆乘陵左右角其为日蚀国有忧　又占曰嵗星犯天庭臣为乱　又占曰嵗星守犯陵右角为祸咎　又占曰嵗星舍若食角女子多死
　　嵗星犯亢二
　　石氏曰嵗星犯亢天子之座则败于君　又曰嵗星数入亢其国疾疫　巫咸曰嵗星入亢嵗有旱丝绵贵若守之三十日以上有兵起其年饥人相食　郗萌曰嵗星入亢行疾国君受吊有大飞虫惊动人心期在百五十日其行迟至难期二百五十日中　又占曰嵗星逆行亢其君不亲政事朝廷多非其人　石氏曰嵗星经亢朝郑国有兵　春秋图曰嵗星之亢其年大熟丝絮大贵　郗萌曰嵗星入亢或东或西去亢一尺若三尺地大动期戊巳食时　陈卓曰嵗星乘亢右星谷物有不成者为大兵　郗萌曰嵗星逆乘灭亢右星为大人忧逆乘灭左星天下有竒令　又占曰嵗星舍亢为嵗小有水　黄帝占曰嵗星舍亢南地动　郗萌曰嵗星出入留舍亢六十日不下十月有兵进来守之兵不用国有名者死退而守之有客外来者期十月　又占曰嵗星有留廷中为天下忧　石氏曰嵗星守亢年大熟天下有大令国有忠臣若守之去一尺七寸星陨　又占曰嵗星守亢下田丰鱼十倍　又占曰嵗星守亢处其南其嵗地动处其东狗生妖处其北米大贵人多徙处其西马生妖守东羊生妖若狗生妖也　又占曰嵗星守亢有小兵　海中占曰嵗星守亢为地动　又占曰嵗星守亢北贵人多移徙贵人为妖祥多疾一曰大人流亡　又占曰嵗星守亢王者有德令禾稼熟　又曰封侯有小疾国君受吊飞虫六畜生非其类为妖有小贼民多流亡期百五十日若一年　又曰居亢嵗旱郗萌曰嵗星守亢天子大令国用忠臣其守七日以上至四十日国徴大贤王者更政号期百五十日一曰大赦使行九州　陈卓曰嵗星犯天府边臣为乱　郗萌曰嵗星守亢左星为燋旱不生一曰多虫蝗守右星五谷以水伤败一曰有大兵百二十日　又曰嵗星守亢十日而去国大丰穣库仓余　黄帝占曰嵗星逆行守亢为中兵　甘氏曰嵗星犯守亢逆行失其明色王不用事
　　嵗星犯氐三
　　石氏曰嵗星犯氐国无储　荆州占曰嵗星犯氐左星左中郎将诛死犯右星右中郎将诛死皆期三年　郗萌曰嵗星入氐不出其年有赦　又占曰嵗星逆行氐其君治宫室过制度　黄帝占曰嵗星之氐其嵗熟贱人有病　郗萌曰嵗星乘氏之右星天下有大水大兵乘氐之左星天子有自将兵于野　海中占曰嵗星居氐五谷以旱伤　郗萌曰嵗星处氐西嵗多饥伤北有小贼贵人多徙牛多死其肉杀人南马多死民多寒热疾　石氏曰嵗星出入留舍氐者天库之星也其国有急令其嵗则太平还而守之其国以兵致天下　又占曰嵗星守氐孽妾有憙者若与月合在氐而晕不出四十日有徳令　又占曰嵗星守氐王者立后期八十日甘氏曰嵗星守氐君有喜若拜后不出九十日又曰
　　皇后喜　巫咸曰嵗星守氐国大饥人民流亡　又占曰嵗星守氐为民多疾病　郗萌曰嵗星守氐南其年地动　又占曰嵗星守氐逆行其君不居其宫　荆州占曰嵗星守氐诸侯人君有来入宫者其行疾期六十日其行遅百二十日【案宋书天文志曰宋后废帝元徽三年十月丙戌嵗星入氐五年七月废帝陨安成王入簒皇统后三年齐受禅】又占曰嵗星守氐为后夫人忧谓东行反还去两星二尺期一百二十日去两星一尺期六十日与两星齐期二十日以赦解之　陈卓曰嵗星守氐五谷虫蝗万物不成　海中占曰嵗星守犯氐成钩已环绕之其国饥人君失时政令不行
　　嵗星犯房四
　　石氏曰嵗星犯房太子之身居其所避之九十日　郗萌曰嵗星入房三道为天子有子　又占曰嵗星入房十日成钩已者为天子恶之以赦解之又曰为后夫人防过房东行复还反也　又占曰嵗星入房更令期百二十日　荆州占曰嵗星入房五谷丰治太平民无疾殃有徳令期四月　郗萌曰嵗星居房南嵗多旱五谷以旱伤居房北多水五谷以水伤又曰在房北为大水其国舟楫相望　又占曰嵗星处房南民多寒热病处房北牛多死其肉杀人东马多死西饥伤　黄帝占曰嵗星舍房色不明有防又曰大水　郗萌曰嵗星与房合兵战满野又曰有白衣之防　荆州占曰嵗星中犯陵房国君忧色靑忧防色赤忧兵积尸成山色黒有将相诛色白有芒角大哭　黄帝占曰嵗星守房七日不出有崩王十五日不出兵大起　石氏曰嵗星守房有白衣防发男也　又占曰嵗星守房其国多祸殃吏民相伤大臣将满道而行　又占曰嵗星守房为大人忧以赦解之　又占曰嵗星守房在南牛马无羇縻又占曰嵗星守房五谷丰熟　甘氏曰嵗星守房天下和平　海中占曰嵗星守房他国有献马者鱼盐十倍郗萌曰嵗星守房天仓仓虚空　又占曰嵗星守房
　　为人主无下堂　又占曰嵗星守房为天下诸侯相谋虑道不通　又占曰嵗星守房为边兵发　又占曰嵗星守房为大饥人相食死者不　又占曰嵗星守房大赦【案宋书天文志曰魏景元四年十月嵗星守房占曰将相有忧明年正月大尉邓艾司徒钟防并诛灭特赦益土咸熙二年秋又大赦】　荆州占曰嵗星守房王者心平百姓得情　荆州占曰嵗星守房有反臣大人防天下易王黄帝占曰嵗星行房南若犯守之为大旱行房北犯
　　守之为大水　东官候曰嵗星犯守房去复还色不明成钩已国有防白衣之防　郗萌曰嵗星中犯乘守房右骖若右服其大人死所中将相诛【案司马彪天文志曰孝明永平十六年正月丁丑嵗星犯房右骖北第一星不见辛巳乃见房右骖为贵臣嵗星犯之见诛是后司徒邵穆与阜陵王延交通逆谋自杀】　郗萌曰嵗星逆留犯守乘陵房左右骖主崩臣有隂谋逆行乘陵中道天子失位而亡顺行乘陵中道天下平和　又占曰嵗星不入房中正道其君不居明堂一曰不敬明堂　韩阳曰嵗星犯房钩钤王者忧　郗萌曰嵗星犯乘钩钤大臣有误天子不尊事天者致火灾于宗庙中王者不宜出宫下殿有谋匿于宗庙中者　海中占曰嵗星守钩钤天下饥三年　荆州占曰嵗星守钩钤去之三寸王者失政宫门不开近臣起乱
　　嵗星犯心五
　　石氏曰嵗星近心七寸以内有暴贵者不出百八十日仰观占曰嵗星犯心所当之国战不胜一曰将军闘
　　死　海中占曰嵗星犯心天子星王者絶嗣犯太子太子不利犯庶子庶子不利　石氏曰嵗星经心清明烈照天下内奉明王帝必延年　黄帝占曰嵗星至心正不失道天下和平轨道失纲灾变生　东官候曰嵗犯犯庶子星庶子有忧不出百八十日　郗萌曰嵗星不入明堂正道其君不敬明堂一曰不居明堂　郗萌曰嵗星入心天下诸侯有庆赏之事期九十日　荆州占曰嵗星入角守氐之心满二十日以上期不出一年之中且有立王其所行者无不利也行疾则治肃行遅则失职　石氏曰嵗星乘心北其国旱室庙有焚者南出行疾有兵起　石氏曰嵗星乘心其国相死　海中占曰嵗星居心多旱五谷以旱伤　又占曰嵗星合心色不明有防　齐伯五星占曰嵗星出入留舍心之上春夏籴贵秋冬平价二十日不下冬兵大起负海大败六十日不下天下有急令　春秋纬曰嵗星守心天子有庆赐　援神契曰嵗星守心年谷丰　石氏曰嵗星守心王者得天心隂阳和天下大丰五谷成熟有庆赐贤士用皆有令徳　巫咸曰嵗星守心有火异　又占曰嵗星守心万物五谷不成吴楚其齐倍　郗萌曰嵗星守天司空贵人多病死　又占曰嵗星守天司空土功起　又占曰嵗星守心东马多死其肉杀人守心西万物不成多饥伤守心南多寒热病守心北牛多死其肉杀人　荆州占曰嵗星守心七日以上至七十二日名曰母覆其子隂阳和平王者得天心忠士皆用四夷服天下安　黄帝占曰嵗星逆行守心环绕成钩已为大人忌之期六月故赦以解之　甘氏曰嵗星犯守心内礼臣欲谋主若旱有土功春夏籴贵秋冬籴贱若守之六十日不下有急令　石氏曰嵗星犯乗守心大凶　郗萌曰嵗星犯乗守心明堂为大人忧近期十月逺期三年　又占曰嵗星犯乘守心明堂为内乱臣欲杀主有亡国近期一年二年三年逺期二十八年　又占曰嵗星犯乗守太子星者太子忧不死则去　又占曰嵗星犯乗守太子星女主势行　石氏曰嵗星中犯乗太子位太子忧犯少子位少子忧　又占曰嵗星中犯乘守心明堂在阳为燕在隂为外　巫咸曰嵗星中犯乘守心明堂为大战不胜将军鬬死　郗萌曰嵗星中犯乘守心明堂为万民备火近期一年中期三年逺期九年一曰天下旱　又占曰嵗星犯乘心明堂大臣当之　海中占曰嵗星留逆犯守乘陵心者王宫内贼乱臣下有谋易主者天子在宗家得势大臣
　　嵗星犯尾六
　　石氏曰嵗星入尾天下诸侯有庆贺之事期九十日巫咸曰嵗星入尾王者赐后宫立太子若后族有陞显者不出百八十日　东官候曰嵗星入尾妾为嫡臣专政卖灾为起　郗萌曰嵗星逆行而宿尾天子淫佚又占曰嵗星处尾旁旱水　又占曰嵗星舍尾处其
　　东冬龙马多死处其北牛多死肉杀人处其西伤谷处其南民多寒热政急　海中占曰嵗星出入留舍尾五十日不下天下一国有大臣亡者　齐伯五星占曰嵗星出入留舍尾尾者燕之星也其国则以义致天下三十日不下大乱　河图曰嵗星守尾三十日有逆杀上者兵起车驰　甘氏曰嵗星守尾人民为变大臣作乱有反逆从大将家起若中有防防臣期二十日若卿当之　又占曰嵗星守尾谷大贵人民归食　又占曰嵗星守尾三十日王者立贵后夫人若生太子欲封宠后族　郗萌曰嵗星守尾为用事者当之天下牢开大赦巫咸曰嵗星守尾旱　郗萌曰嵗星守尾成钩已夫
　　人女君死亡　冥占曰嵗星守尾王者赐后宫立太子　甘氏曰嵗星入尾而守之人主以嫔为后政在臣下期四十日　郗萌曰嵗星犯守尾为女主夫人妃后恶之　又占曰嵗星留逆犯守乘陵尾皇后有珠玉簮珥惑天子者诬防大起后相贵臣诛宫人出走兵起宫门
　　嵗星犯箕七
　　春秋纬曰嵗星犯箕中天下大乱兵大起　郗萌曰嵗星犯箕女主宫人有忧　郗萌曰嵗星犯箕为天下大赦　石氏曰嵗星入箕天下大乱其中有一星民莫处其室养者星在箕南旱在北有水箕踵者嵗熟　巫咸曰嵗星入箕中伺其出日而数之皆如期二十日兵发伺始入处数之率一日期十日军罢　郗萌曰嵗星入箕籴价三倍　又占曰嵗星入箕中行病宫中有口舌相防事期五十日若百二十日　荆州占曰嵗星入箕盗大起多鬬死者嵗不熟　石氏曰嵗星出箕谷大贵天下大旱饥死过半　郗萌曰嵗星逆行入箕中其君淫佚　春秋图曰嵗星之箕年多风　郗萌曰嵗星出入留舍箕箕者燕之星也嵗星守之其国以武致天下六十日不下其燕且有为致天下也　又曰嵗星居箕多旱　春秋纬曰嵗星守天司空嵗水　甘氏曰嵗星守箕多恶风有旱灾其国大饥人相食　郗萌曰嵗星守箕东嵗熟南小穰熟北大穰西饥　郗萌曰嵗星守箕贵人多死病　又占曰嵗星守箕为其嵗水　又占曰嵗星守箕则多土功　又占曰嵗星守司空大臣卫守　东官候曰嵗星留守箕七日以上去之七尺以内贵女有尊进者

　　唐开元占经卷二十四
　　钦定四库全书
　　唐开元占经卷二十五
　　唐　瞿昙悉达　撰
　　嵗星占三
　　嵗星犯北方七宿
　　嵗星犯南斗一
　　石氏曰嵗星犯南斗为赦　北官候曰嵗星逆行犯南斗其君赏赐非其人　海中占曰嵗星入南斗中死者甚众　郗萌曰嵗星入南斗天下受爵禄近期六十日逺期百二十日　荆州占曰嵗星入南斗中水不可当陈卓曰嵗星入南斗魁中有殃一曰嵗旱一曰斗为
　　宰相嵗星入斗留二十日以上卿相有忧太后恶之又曰逆行入斗中必有亡国死王　北官候曰嵗入南斗必有受禄増爵者　石氏曰嵗星经南斗吴国稻粱大熟　春秋纬曰嵗星入南斗五谷丝麻价平　海中占曰嵗星居南斗五谷以旱伤　郗萌曰嵗星居南斗河戍间道不通　又曰嵗星处南斗北不利儿子处斗西嵗多饥伤民多死处斗南多病寒热　又曰嵗星处南斗北嵗早水晚旱　北官候曰嵗星处南斗西虎狼入国一曰民多死处南斗南多亡狗　郗萌曰嵗星处南斗旗不用众有天下　荆州占曰嵗星入南斗二十日以上至二百四十日主者用徳忠臣升位　郗萌曰嵗星舍南斗处其北牛多死其肉杀人处其东马多死又曰嵗星出入留舍南斗六十日不下天下大流亡
　　退而守之其国有兵客大破　考异邮曰嵗星守南斗君臣乖倍　石氏曰嵗星守南斗魁失道者死　又曰嵗星守南斗天下大饥人相食　荆州占曰嵗星守南斗君臣俱明天下更年五礼更兴　感精符曰嵗星逆行入南斗守魁中大臣国相逆天下叛离不同心君臣不和顺行而守南斗既去而复还居之不久易其色常光明天下同心君臣和义　北官候曰嵗星逆行守南斗其国且有兵一曰有军来者一曰客军大败　郗萌曰嵗星舍木退而守南斗其国且有兵客军大败【牵牛为木星也】　巫咸曰嵗星入南斗者留守斗所守之国当诛春秋图曰嵗星犯南斗而守之大臣逆谋其国有兵年大饥人相食嵗大恶　郗萌曰嵗星犯南斗百日兵用大臣死　陈卓曰嵗星犯守南斗有赦
　　岁星犯牵牛二
　　郗萌曰嵗星入牵牛为天下牛车有行　又曰嵗星入牵牛诸侯有失期者　荆州占曰嵗星入牵牛嵗多水虎狼害人民人冻死臣谋其主民饥贵人多死小儿多死　石氏曰嵗星行牵牛越贡献金银　郗萌曰嵗星逆行牵牛其君不爱亲戚　春秋图曰嵗星之牵牛筋皮革大贵　玉歴曰嵗星之牵牛嵗水民饥有自卖者郗萌曰嵗星乘牵牛为天下有大水　郗萌曰嵗星乘牵牛为人相弃于道　又占曰嵗星居牵牛多旱一曰居牵牛南三尺旱　海中占曰嵗星舍牵牛杀虎狼入国一曰守牛西虎狼多入邑中者　郗萌曰嵗星出入留舍牵牛三十日不下天下大臣且有死者致于鈇钺之中九十日不下大将出客兵来期不出三年　孝经章句曰嵗星守天关在其北民流死在西民以风灾死若虎狼入国在其南狗多狂亡在其东不利婴儿　石氏曰嵗星守牵牛三十日至九十日天下和平道徳明四夷朝中国　又曰嵗星守牵牛农人死于野隂阳不和　巫咸曰嵗星守牵牛马五谷多伤　海中占曰嵗星守牵牛臣谋君籴贵三月乃复　郗萌曰嵗星守牵牛为谷贵　又曰嵗星守牵牛东春牛大疠一曰居南夏牛大疠　陈卓曰嵗星守牵牛南五谷以水伤守牛东万物不成饥民流亡六畜若牛多死病大臣有谋事守牛北民寒冻死守牛西地气发泄嵗多水　文曜钩曰嵗星犯守牵牛大臣谋其主大人有戮死者火犯众火宫火大起道路不通　甘氏曰嵗星犯牵牛留守之为破军杀将　陈卓曰嵗星犯牵牛贵人多防诸侯失明
　　嵗星犯须女三
　　甘氏曰嵗星入须女有进美女者大人有庆若有女喜立后拜太子期三十日若九十日宫人有受赐者　北官候曰嵗星入须女诸侯有贺天子以美女期三十日若九十日　石氏曰嵗星经须女越贡献金银　郗萌曰嵗星居须女宫中有水灾一曰五谷有水伤　占曰嵗星居须女嵗多水　荆州占曰嵗星留须女二十日布帛大贵期四十日　巫咸曰嵗星宿须女而逆行其君不务农桑令　黄帝占曰嵗星出入留舍须女而守犯至三十日不下小人有庆五十日不下更立侯王六十日不下兵起于野冬入在春也　郗萌曰嵗星出入留舍须女不出二年天下用兵　黄帝占曰嵗星守须女籴石三百民有自卖者　春秋图曰嵗星守须女丝麻大贵　石氏曰嵗星守须女国邑饥一曰有防一曰大水且主有女防　郗萌曰嵗星舍须女东不利儿子舍其南多亡狗狗多嘷舍其西虎狼入邑民多风雷死舍其北多寒冻死一曰多防　巫咸曰嵗星守须女三日以上至二十日去之一尺【荆州占曰去之三尺】以外王者欲发财寳若发女工伎不出七十日　巫
　　咸曰嵗星守须女为万物不成　又曰嵗星守须女寡妇多死一曰大人有庆　海中占曰嵗星守须女有嫁娶布帛之事　郗萌曰嵗星守须女为后夫人有变一曰妾为主　又曰嵗星守须女谷不熟　冥占曰嵗星守须女国大饥　陈卓曰嵗星逆行留犯守陵女天子及大臣有疾女有竒政令
　　嵗星犯虚四
　　甘氏曰嵗星入虚天下大虚　巫咸曰嵗星入虚中伺其出日而数之二十日皆为兵发伺始入处之率一日期十日军罢　郗萌曰嵗星入虚为天下大乱政急大人忧有徳令　荆州占曰嵗星入虚百二十日已上有功臣封立侯国邑其犯乘守其东西南北宰相有重诛者必有徳令　郗萌曰嵗星逆行虚其君简祭祀　石氏曰嵗星经虚齐国多美女　春秋图曰嵗星之虚五谷大熟　郗萌曰嵗星居虚嵗多水五谷以水伤　又曰嵗星出入留舍虚一嵗乃下更元年　齐伯五星占曰嵗星出入留舍虚十日不下天下苦　孝经章句曰嵗星守虚在东民多暴死守其北不占在其西其嵗少雨在其南王者宫中有忧宰相之家坐弃市　石氏曰嵗星守虚七日已上尽三十日王者起宗庙修陵家有白衣之防不出九十日　甘氏曰嵗星失色守虚天子改服不出六十日　郗萌曰嵗星守虚天下兵大起又曰嵗星守虚君将离散其卒多死亡　又曰嵗星守虚食贵民自卖　又曰嵗星守虚三月已上有裂土受爵者　巫咸曰嵗星入虚留守之二十日不下有立诸侯六十日不下国有死亡百日不下改年号大臣戮死期二年　海中占曰嵗星犯虚而守之王者以凶改服有白衣之防不出六十日天下饥又民流千里君臣离散【宋书天文志曰晋惠帝永寕元年七月嵗星守虚危二年十二月成都河间长沙王又讨齐王冏交战攻焚宫鬬冏兵败夷灭乂杀其兄上将军寔以下二十余人大安二年成都改长沙于是公私饥困百姓力屈】
　　岁星犯危五
　　郗萌曰嵗星入危政在臣下期在四十日中　荆州占曰嵗星入危三月以上有受爵土者　又曰嵗星入危天下大乱若贼臣起　春秋图曰嵗星之危民不寕处石氏曰嵗星舍危南雨血膏王室　郗萌曰嵗星出
　　入留舍危六十日不下国君死之　石氏曰嵗星守危三月若二十日诸侯兵起　甘氏曰嵗星守危立诸侯天子更宫室民多土功若有哭泣事　又曰嵗星守危民不宁　巫咸曰嵗星守危徭役烦赋敛众下屈竭莫能俱不恶其上强凌弱兵起　又曰嵗星守危为多盗贼人民相恶　海中占曰嵗星守危国有兵忧一曰兵并起　郗萌曰嵗星守危多雨为来嵗损　又曰嵗星守危为大人盖屋事　郗萌曰嵗星守危处其东民多饥死　玉厯曰嵗星守危七日以上去之四尺外则王者治宗庙高宫阙不出四十日　郗萌曰嵗星守危其君简祭祀　冥占曰嵗星入危守之百日不下谷贵冥占曰嵗星入危守之三十日不下诸侯兵起六
　　十日不下其国亡百日不下谷贵客军将死　郗萌曰嵗星守坟墓为人主有哭泣之声
　　嵗星犯营室六
　　石氏曰嵗星犯营室犯阳为阳有急犯隂为隂有急郗萌曰嵗星犯营室有土功之事　黄帝占曰嵗星入营室过而去人主有庆赐之事天下当有受爵禄者郗萌曰嵗星逆行营室其君用兵不时一曰其君不还春秋图曰嵗星之营室田宅大贱　郗萌曰嵗星处
　　营室东壁半赦其去阳之隂天下喜牢中虚　又曰嵗星处营室东壁北入月不移有兵七十日罢　又曰嵗星处营室东食贵处南春食贱处西南马牛贱　海中占曰嵗星舍营室东民多徙去处其北民有忧　北官候曰嵗星宿营室不顺正道其君吏不选者　郗萌曰嵗星出入留舍营室八十日不下其地半动九十日不下有急令一曰大将出　齐伯五星占曰嵗星出入留舍营室主危　又曰嵗星守之其国有急令　春秋纬曰岁星守营室天下皆以饥为忧　春秋纬曰嵗星守营室其国有急令　孝经内记曰嵗星守营室在其东有喜事期四十日应在其北民忧期三十日在其西期四月五月籴贵及黍贵十倍有铜之事在其南不占石氏曰嵗星守营室人君施不加亲戚宫中有火灾
　　人君不安　巫咸曰嵗星守营室为民多病疾　海中占曰嵗星守营室三日以上王者去正殿居省室布恩徳赦有罪则无咎　郗萌曰嵗星守营室为土功事籴贵　又曰嵗星守营室南有迁王一曰立后　又曰嵗星守营室为大人忌以赦令解之　又曰嵗星守营室为宫中女有夭死者　又曰嵗星守营室中为后夫人忧　冥占曰嵗星守营室其年国有得地　帝览嬉曰嵗星近守营室三日以上王者避正殿入省室二十日以上至七十日五者自整三军御贼天下兵车行石氏曰嵗星犯守营室君有徳者得地归与民爵　郗萌曰嵗星犯守营室宫中有夭死大人皆有土功之事荆州占曰嵗星犯守营室为女有宗庙事以赦解之
　　嵗星犯东壁七
　　北官候曰嵗星入东壁三月天下男子有庆贺君受爵禄　郗萌曰嵗星逆行东壁其君决狱不以时赦令不明　石氏曰嵗星居东壁五谷以水伤　春秋图曰嵗星舍东壁人心不宁　郗萌曰嵗星舍东壁北民忧期二十五日　又曰嵗星出入留舍东壁五十日不下大人当之九十日不下土防大起百日不下国空有徙王又曰嵗星出入留舍东壁人民流亡不归其乡三十
　　日不下五谷贵　甘氏曰嵗星守东壁王者有尧舜之治四海同心　郗萌曰嵗星守东壁人君施不加亲戚宫中有火灾人君不安　又曰嵗星守东壁诸侯相谋又曰嵗星守东壁为大人卫守　又曰嵗星守东壁
　　为天下兵起一曰秋兵起　又曰嵗星守东壁为有土功事　又曰嵗星守东壁为嵗多晚水　荆州占曰嵗星守东壁去之九寸守四十日至百四十日王者好文章天下举用文士不出百八十日　陈卓曰嵗星守东壁天下大赦　冥占曰嵗星守东壁天下大兴有圣主朝廷羣臣天下同心　河图曰嵗星逆行守东壁若成勾已其君教令不明人心不寕木能害土故也









　　唐开元占经卷二十五
　　钦定四库全书
　　唐开元占经卷二十六
　　唐　瞿昙悉达　撰
　　岁星占四
　　嵗星犯西方七宿
　　嵗星犯奎一
　　郗萌曰嵗星入奎其年五谷以虫为害居其南春籴贱牛马缯帛皆贱居其西籴贵凡物皆贵民不安　海中占曰嵗星润泽出奎有善令变色入奎有伪令来者若出奎有伪令出使者　帝览嬉曰嵗星之奎有喜庆之事若有赦令　石氏曰嵗星居奎五谷以水伤处奎中有土功之事　郗萌曰嵗星处奎中有白衣之防　海中占曰嵗星处奎中小赦　帝览嬉曰嵗星舍奎南牛马缯布帛贱舍其北八月兵起七十二日罢或至三嵗乃罢　海中占曰嵗星舍奎处其南春食贱处其东籴乍贱乍贵民移徙不安处其西四月五月食贵处其北民忧　齐伯五星占曰嵗星出入留舍奎有小旱晚多水雨居左右者不占其中者外客军且来矣　黄帝占曰嵗星守奎北夷来降　洛书曰嵗星守奎三十日天下道兴符明　洛书曰嵗星守奎五谷成熟　石氏曰嵗星守奎大饥　甘氏曰嵗星守奎其国道兴王者至仁行忠臣并进天下三年而平　海中占曰嵗星守奎执法吏多死　海中占曰嵗星守奎逆行旱五谷耗其顺行色润泽即嵗大熟　海中占曰嵗星守奎南马贱一曰牛贱　郗萌曰嵗星守天库多狱贵人　又曰嵗星守天库以饥起兵若有客军　又曰嵗星守奎为有沟渎事一曰有水事　荆州占曰嵗星守奎王者忧之一曰大人当之　又曰嵗星逆行守奎女子多死　河图曰嵗星入奎中而守之国有匿谋有兵起人主有忧若大臣当之　甘氏曰嵗星逆行入奎而守之其君好攻战兵甲不息人民流亡不安其居
　　嵗星犯娄二
　　荆州占曰嵗星入娄国有聚人若有防期一年　海中占曰嵗星入居娄中小赦　春秋图曰嵗星之娄牛马大贱　郗萌曰嵗星居娄五谷以水伤嵗多水　海中占曰嵗星处娄南春食贱牛马缯帛贱处其北八月兵起七十二日罢逺期三年　郗萌曰嵗星处娄北有夺地之君处东金噐贵　海中占曰嵗星舍娄胃去娄舍奎有赦　河图圣治符曰嵗星守娄天下赦　石氏曰嵗星守娄三十日不下天下平九十日不下国有兵谷贵　甘氏曰嵗星守娄王者承天得度天下安平　巫咸曰嵗星守娄王者承天位天下安寕有庆贺有兵罢司马彪曰嵗星守娄为兵为匿谋　海中占曰嵗星
　　守娄中又晕之大赦期九十日　巫咸曰嵗星守娄民多疾疫　郗萌曰嵗星守娄有土功之事一曰大热又曰嵗星守娄嵗多狱贵人　又曰嵗星守娄有死君嵗大饥　又曰嵗星守娄有白衣之防　荆州占曰嵗星守娄东有徙民守其北有兵守其西不占守其隂牢空天下有庆贺　又曰嵗星守娄有德令牛马多死苑囿空虚　防占曰嵗星守娄去之五尺以外守之十五日以上至三十日王者出祀四海山川百神不出九十日　西官候曰嵗星守娄南春籴贱牛马又贱皆在嵗月中守其东一贵一贱守其中有白衣之防又有小赦　防占曰嵗星守娄六畜大贵其国尤甚　海中占曰嵗星逆行守娄甚其君牢吏狱断不以时人多怨讼若有赦令　感精符曰嵗星入娄犯守之有白衣众聚三十日不下其国有兵九十日不下必有大防期三年
　　嵗星犯胃三
　　郗萌曰嵗星犯胃为天下谷不实以食为忧　石氏曰嵗星经胃昴毕赵水涝鱼行人道　春秋图曰嵗星之胃其年早霜　又曰嵗星处胃北八月兵起七十二日罢逺三年　郗萌曰嵗星处胃中有白衣之防处其南男子疾一曰牛马贱处其东民移徙不定若食贵　又曰嵗星舍胃是谓去阳之隂有喜牢空　荆州占曰嵗星宿之逆行胃其君不爱五谷　齐伯五星占曰嵗星入留守胃国家即妄动土功事不祥小人且亡丝绵布帛有急令　郗萌曰嵗星出入留舍胃兵起不用一曰大人有忧一曰十月小旱　巫咸占曰嵗星守胃为兵灾万物不成　黄帝占曰嵗星守胃国以无义失币有水旱事　甘氏曰嵗星守胃王者顺天徳中畿国昌海中占曰嵗星守胃嵗大热一曰五谷大熟　郗萌曰嵗星守胃赵兵伐中国　荆州占曰嵗星守胃三尺以外守入二十日王者开仓廪大赋天下转运不出百八十日　甄曜度曰嵗星入胃犯守之国有更令大人有忧若有祸殃必有土功　郗萌曰嵗星犯守胃邻国有暴兵伐中国者　荆州占曰嵗星犯胃国有变更之令期四月又曰天下狱空　陈卓曰嵗星犯守胃天下无人
　　嵗星犯昴四
　　甄曜度曰嵗星入昴胡兵入国有土功若有赦令　郗萌曰嵗星入昴天下有白衣之防期六十日逺百二十日　郗萌曰嵗星入昴中小赦　西官候曰嵗星入昴为金寳贵　春秋图曰嵗星之昴棺木大贵　郗萌曰嵗星乘昴若出北者为隂国有忧若外王死　郗萌曰嵗星居昴毕间赤色大旱一曰其国有大殃　又曰嵗星处昴南男子病嵗旱早水晚处昴北多暴雨处昴东徙民　又曰嵗星留之逆行昴其君杀不辜　荆州占曰嵗星舍昴处南有土功民多口舌　郗萌曰嵗星入留舍昴五十日不下必有死君期三嵗若有死将期四月　又曰嵗星出入留舍昴其年早霜　齐伯五星占曰嵗星出入留舍昴胡人以出其国无兵禾豆耗布帛贵　黄帝占曰嵗星守昴东籴大贵三月复守北其国有徳令　孝经章句曰嵗星守昴在其南籴一贵一贱其月土功有死君变其政在其东金噐刀剑贵在其北有别离之国夺地之君若死在其西不占　甘氏曰嵗星守昴王者有徳令昴者天之囚室嵗星近之下狱之臣皆有解者不出四十日　巫咸曰嵗星守昴大饥为万物不成　又曰嵗星守昴大旱多火灾若有兵　海中占曰嵗星守昴天仓实　郗萌曰嵗星守昴夷狄胜中国　又曰嵗星守昴北多暴雨　又曰嵗星守昴东行至天髙复反至五车边兵发一曰为赦令　石氏曰嵗星入若守天狱天下狱虚　河图曰嵗星犯守昴大臣有坐法死者津关吏忧人民饥多食草实　郗萌曰嵗星中犯乘守昴为兵北征于狄一曰近臣为乱一曰白衣之防　甘氏曰嵗星守昴王者失礼防于刑大赦除咎　郗萌曰嵗星中犯乘守昴天下有福一曰近臣为乱
　　嵗星犯毕五
　　黄帝占曰嵗星犯毕出其北为隂国有忧出其南为阳国有忧　圣洽符曰嵗星入毕口将相忧大人当之期不出百八十日　石氏曰嵗星入毕中边有兵　巫咸曰嵗星入毕中各伺其出日而数之期二十日为兵发伺始入处之率一日期十日为军罢　郗萌曰嵗星入毕为其国易主　又曰嵗星入毕中边有忧兵　西官候曰嵗星入毕中八十日若有百四十日人君谋兵大起　石氏曰嵗星出毕阳则旱出毕隂则水为政令不行　郗萌曰嵗星逆行毕其君畋猎不时若徙倚不明其君不敬祠　春秋图曰嵗星之毕有徳令　郗萌曰嵗星居毕昴间色赤大旱国有大殃在王一曰在民又曰嵗星处毕北其嵗有赦令有别离之国夺地之君一曰嵗星处毕南有土功男子多疾早旱晚水处毕东多暴雨金噐刀剑贵　又曰嵗星出入留舍毕二十日其国有以武致天下丝絮布帛大贵两百斤千　荆州占曰嵗星出入留舍毕三十日不下人民流亡不反故乡　春秋图曰嵗星守毕王者出逰猎不出四十日兵车行　石氏曰嵗星守毕中国大赦王赐夷狄若有徳令一曰籴大贵　巫咸曰嵗星守毕为大旱多水灾郗萌曰嵗星守毕万物不成国以饥亡　玉歴曰嵗星入毕留守之三十日不下人君有谋大兵起有攻战客军败人民流亡不反其乡期一年　陈卓曰嵗星犯守毕年谷小丰　西官候曰嵗星犯守毕军乱国有赦令王者有赐夷狄若有谋兵期八十日若二百四十日陈卓曰嵗星犯毕附耳兵起若将相有防忧也若不即免退
　　嵗星犯觜觿六
　　石氏曰嵗星犯觜觿万物不成　石氏曰嵗星犯觜觿其国兵起天下动移　郗萌曰嵗星入觜觹中伺其出日而数之期二十日兵发伺始入处之率一日期十日军罢　郗萌曰嵗星入觜觹五谷更贵更贱嵗一旱一水天气不和调一曰有兵　郗萌曰嵗星入觜觹多盗贼　又曰嵗星逆行觜觹其国君诛罚不当　春秋图曰嵗星之觜觹兵噐大贵　洪范传曰嵗星舍觜觹为白衣之防　郗萌曰嵗星入留觜觹六十日不下禾豆半伤九十日不下侯王见功　又曰嵗星出入留舍觜觹二百日不下客军大败主人大胜一曰山林空　石氏曰嵗星守觜觹三日以上王者大将军出兵在道石氏曰嵗星守觜觹国有反者民疫天下大饥　又曰嵗星守觜觹西方客动侵地欲为君主崇礼以制义则国安　又曰嵗星守觜觹君臣和同　荆州占曰嵗星守觜觹妖怪起丁壮多暴死　冥占曰嵗星守觜觹大臣且亡【魏时木守觜觹后诸葛公亡】　齐伯五星占曰嵗星守觜觹六十日五谷伤九十日兵起　石氏曰嵗星犯守觜觹不出一旬民病疟　海中占曰嵗星犯守觜觹不出一旬必有侦候之事农夫不耕天子皇后俱崩期甲辰日　玉歴曰嵗星犯守觜觹三十日五谷伤其国大饥民多饿天下大疫农夫不耕妇女不绩
　　嵗星犯参七
　　石氏曰嵗星犯参水旱不时　圣洽符曰嵗星入参天子更布政宰相不安期六月　郗萌曰嵗星逆行参其君诛罚不当　又曰嵗星逆行若留上衡中为兵革起黄帝占曰嵗星处参东若处伐东多走民多暴雨处
　　参西若处伐西多流民从东方来处参北若伐北衡水郗萌曰嵗星处参南若处伐南为易君一曰大人多
　　寒热之疾处参北国有易相处参东若伐东晚稼不成处参西若伐西产子者多死一曰老人多死　荆州占曰嵗星处参所近者是王者欲封为逺国君也期一年郗萌曰嵗星宿参若宿伐者为有反臣中兵也　荆
　　州占曰嵗星入参七日以上至七十日王者欲出之他国不出百八十日　石氏曰嵗星守参国有反者五谷更贵　又曰嵗星守参天下农夫不耕　又曰嵗星守参有赤星出参中边有兵　甘氏曰嵗星守参其嵗大疫王者恐疫木入金其君危　荆州占曰嵗星守参多雨嵗恶　巫咸曰嵗星守参万物不成民大饥　海中占曰嵗星守参多盗贼髙田贵下田贱其年树木多烂郗萌曰嵗星守参晚稼不成　海中占曰嵗星守参
　　后夫人当之一曰天下有兵惊一曰旱人民多病　春秋图曰嵗星入参犯守之其国以兵致天下退而守之士卒有惊若离散五谷贵一曰水火为败　郗萌曰嵗星入参守伐天下有兵惊不足伤民天下受兵事











　　唐开元占经卷二十六
<子部,术数类,占候之属,唐开元占经>
　　钦定四库全书
　　唐开元占经卷二十七
　　唐　瞿昙悉达　撰
　　岁星占五
　　嵗星犯南方七宿
　　嵗星犯东井占
　　黄帝占曰嵗星入东井军在外嵗星进兵退嵗星退兵进　郗萌曰嵗星入东井一南一北侯王忧又曰害于黍稷　黄帝占曰嵗星入东井留二十日以上易正朔又曰天下有土功川渎之事期十月若十一月　义
　　曰居其东五谷不成居其南国君病诸侯多死居其西者及儿子多死居其北有改令　黄帝占曰嵗星出入留舍东井三十日天下一国有水者　陈卓曰嵗星在东井兵起近期一年逺五年　黄帝占曰嵗星中犯东井人君有戮者　陈卓曰嵗星犯守东井王者法令急多狱事其年大水民饥天下改令　郗萌曰嵗星中犯乘东井其国内外有兵起【案孝武帝政和二年四月乙卯嵗星在东井占曰兵起近期一年逺五年到三年正月匈奴入五原酒泉杀两都尉三月遣将军广利七万人出五原御史大夫髙成将兵三万人出河西重合保马通将四万骑出酒泉与虏战多斩首广利败匈奴积三年　又案魏甘露三年三月庚子嵗星顺行犯东井距星占曰兵起到景元元年己丑太后令曰昔日立东海王子悖逆不道自防大祸以民礼之京师严兵积二年三月】　荆州占曰嵗星去东井七寸七日以上至一百五十日则王者用法大臣修度天下和平　石氏曰嵗星守东井河溢　甘氏曰嵗星守东井法令急多狱事其年大赦　黄帝占曰嵗星守东井嵗大饥人民疾病　黄帝占曰嵗星守东井南男子多寒热病　郗萌曰嵗星守东井大人多病若有防守其北多暴雨　又曰嵗星守东井若将相死一曰君死又曰籴贵　石氏曰嵗星守东井旱　荆州占曰嵗星守东井道上多死人　黄帝占曰嵗星守东井水　郗萌曰嵗星守东井百物五谷不成久守之金钱易　陈卓曰嵗星守东井百川皆溢　郗萌曰嵗星入若守东井有土功事　又曰嵗星入犯乘守东井留三日以上其嵗诸侯当之　感精符曰五精入东井从嵗星聚杀白而发黄神奉絶用兵卒乱以义得天下　石氏曰嵗星逆行东井有兵一曰嵗星守东井有兵【案宋书天文志曰晋永兴二年九月嵗星守东井占曰有兵井又秦分也是年荀晞破公师蕃张方破范阳王虓关西诸将攻河间王颙颙奔走东海王迎杀之】　郗萌曰嵗星逆行东井其君出入不时　陈卓曰嵗星逆行东井山川壅寒　又曰嵗星中犯乘守东井若钺人君有戮死者　又曰嵗星环绕钺诸侯诛一曰赦【案魏武帝甘露二年八月壬午嵗星犯钺其年九月庚寅嵗星逆行井钺到三年征东将军诸葛诞诛积六月应】　黄帝占曰嵗星入钺大臣诛一曰嵗星入钺贤相死　郗萌曰嵗星干钺者为斧钺用　又曰嵗星中犯乘守钺其国内乱兵起
　　岁星犯舆鬼二
　　郗萌曰嵗星入舆鬼相诛　巫咸曰嵗星入舆鬼为十日以上金钱大散于诸侯期六十日若十月　石氏曰木入舆鬼大臣诛一曰乱臣在内【案汉孝武帝后元二年十月戊午嵗星在舆鬼中占曰大臣有诛者一曰有金钱之赐令近期一年逺五年到昭帝始元二年二月赐诸侯王列侯进宗室金钱各有差七月赐天下民牛酒到四年六月复赐丞相以下至郎吏钱帛各有差廷尉李种有罪弃市在期内如占说　又案汉宣帝元康二年六月嵗星入舆鬼到四年三月乃出占曰嵗星入舆鬼满数十日金钱帛之施诸侯一曰大臣诛一曰嵗乐籴石三四十钱一曰有大防近期一年逺五年其月诏赐天下将吏二千石诸宗室髙年钱帛男子爵女子牛酒是比年丰谷石五钱大司马卫将军张安世薨到神爵二年司尉盖寛饶有罪自杀　乂案魏甘露四年四月甲申木犯舆鬼东南星东南星主兵占曰木入舆鬼大臣有诛者金钱之令到景元元年五月尚书王经伏诛到　六月当逆乡公即位赐天下民爵积一年二月也】　石氏曰木犯守鬼积尸邦有兵犯南星王有疾崩若戮死者近布帛发布帛近金钱发金钱近马发马近兵发兵七寸以内为近其守之三日以上所发明审也　又曰嵗星逆行出鬼阳男坐之隂女坐之出鬼左贵女坐之右为贵人坐之抵其中央君坐之　郗萌曰嵗星去五诸侯入舆鬼诸侯世子有疾死者期六十日去天髙入舆鬼不出百二十日大人恶之　石氏曰嵗星出入留舍舆鬼五十日不下有大防六十日不下国相不明百日不下民半死　郗萌曰嵗星舍舆鬼东北麻豆成稻不成舍东南豆麦熟有渇死人舍西南万民多防舍西北黍稷成麦不成早蚕不熟晚蚕熟舍中嵗乐石三四钱黄帝占曰嵗星处舆鬼南有易君处其北国易相处
　　其西杀老人一曰杀姙子者　甘氏曰嵗星犯舆鬼人君必有所戮　巫咸曰嵗星守舆鬼天子赐诸侯金钱郗萌曰嵗星守舆鬼五谷多伤民以饥死者无数又
　　曰多狂病死者　海中占曰嵗星守舆鬼角动有杀主者色黒诛死不成　石氏曰嵗星犯天尸国有兵王者病疾一曰人君有戮死者　海中占曰木守鬼出其北旱出其南雨水五谷熟　郗萌曰嵗星逆行舆鬼其君不聦明用财奢浮过度治衰　荆州占曰嵗星逆行舆鬼其君不聦于事　荆州占曰嵗星入舆鬼财寳出荆州占曰嵗星入舆鬼乱臣在内有屠城　郗萌曰嵗星乘质鈇钺用　荆州占曰嵗星乘质君贵人忧金玉用人民多疾从南入为男从北入为女从西入为老人从东入为丁壮若棺木倍价　司马彪天文志曰嵗星入舆鬼为死防　荆州占曰嵗星干犯守舆鬼者皆为天下有大防阳为后左为天子右为贵臣又随所守主物王者发之不出七十日　石氏曰嵗星守舆鬼为大人有祭祀事　郗萌曰嵗星守舆鬼大人以命终　又曰嵗星守舆鬼西南皆为秦汉有反臣以赦解之
　　嵗星犯柳三
　　郗萌曰嵗星入天库以饥起兵一曰五谷收入　石氏曰嵗星入柳诸侯有庆贺天下安寕五谷丰熟不出其年民人歌舞而行　又曰嵗星处柳东晚穉不成处其南有易君处其西杀老人一曰杀姙子一曰民疾处其北贵人徙一曰国昜相　又曰嵗星处柳南地必动处其西民疾嵗大水一曰大人坐　甘氏曰嵗星守柳贵臣得地有徳令不出九十日　石氏曰嵗星守柳人饥巫咸曰嵗星守柳多水灾万物五谷不成　郗萌曰
　　嵗星守柳多狱不然狱空　又曰守天相政事急民有千里之行　陈卓曰嵗星逆行柳隂女主坐之逆行柳中其君坐之若逆行柳阳男坐之若逆行柳左右坐贵亲　郗萌曰嵗星与柳合同光其国将大强　荆州占曰嵗星与荧惑合柳嵗星色赤兵起黄白五谷伤黒为忧靑而角赤兵起近期三十日逺六十日　郗萌曰嵗星守柳有反臣中兵也　海中占曰嵗星居柳嵗和熟又曰嵗星出入留舍柳九十日不下将军出　又曰
　　嵗星逆行柳其君不敬祭祀
　　嵗星犯七星四
　　荆州占曰嵗星入七星五谷多伤天下盗贼起期一年陈卓曰嵗星出入留舍七星其国有以义致天下
　　郗萌曰嵗星居七星嵗和同　又曰嵗星处七星民疾处其西嵗水　陈卓曰嵗星犯七星天子忧兵功臣受封　甘氏曰嵗星守七星皇天以祐王者其邦获五福九十年　陈卓曰嵗星与七星同光者以粟当钱　巫咸曰嵗星守七星旱多火灾万物五谷不成有兵饥海中占曰木犯七星使者满道子弑父臣弑主　荆州占曰嵗星犯七星王者敬天宗庙有礼天下和平　郗萌曰嵗星逆行七星其君衣服不法　荆州占曰嵗星逆行七星处其南地伏动处其西大人坐之处其北贵人徙　黄帝占曰木犯七星逆臣为乱　郗萌曰嵗星逆行七星地动　黄帝占曰木守七星为反臣也一曰夏物不成　石氏曰木守七星有兵　郗萌曰嵗星守七星反臣中兵也　甘氏曰嵗星入七星有君置太子者　郗萌曰嵗星留守七星天下大忧忧中央
　　嵗星犯张五
　　石氏曰嵗星入张天子有庆贺之事天下大乐谷大丰荆州占曰嵗星入张不出一年天子有庆贺之事天
　　下大乐　巫咸曰嵗星入张星多火灾万物五谷不成郗萌曰嵗星出入留张舍三十日不下有兵六十日
　　不下更立侯王　石氏曰嵗星守张民人病疫一曰其嵗民多心腹疾　郗萌曰嵗星居张嵗和熟　甘氏曰嵗星守张其国大丰守之一年七年升平君臣同心又曰嵗星处张南地必动若六畜贵处张西其嵗水荆州占曰嵗星守张四十日至百二十日隂阳和羣臣忠良王者吉　郗萌曰嵗星守张政事急民有千里之行一曰贵人死　荆州占曰嵗星逆行张其君衣服不法　郗萌曰嵗星逆行张其君用乐淫佚　又曰嵗星守张有反臣中兵也　荆州占曰嵗星与坟星合于张嵗不和贵人多内防一曰大水六年　郗萌曰嵗星与坟星合于张天下有变不伤为政者则害于民一曰民忧盗贼若功臣受封　又曰后且大旱　荆州占曰嵗星与坟合守张天下易令民流千里
　　嵗星犯翼六
　　石氏曰嵗星入翼五谷风伤期一年　郗萌曰嵗星出入留舍翼六十日不下地亡六十里　石氏曰嵗星出入留舍翼且有急事徴召　郗萌曰嵗星居翼嵗和熟石氏曰嵗星守翼有兵若大水一曰川枯不通　甘
　　氏曰嵗星守翼圣臣代主　荆州占曰嵗星守翼王道大兴王者得天心将相忠良不出九十日文术大用郗萌曰嵗星守翼南六畜贵　海中占曰嵗星守翼处其东鱼盐瓦噐贵处其南车贵处其西不占处其北五谷不成　郗萌曰嵗星逆行翼其君用乐淫泆若失火甘氏曰嵗星入翼有海客　郗萌曰嵗星入翼四海
　　有急国忧　石氏曰嵗星守翼万物不成　石氏曰嵗星守翼人民流亡
　　嵗星犯轸七
　　郗萌曰嵗星入轸天下多防　荆州占曰嵗星入轸邦有将死期六年　陈卓曰嵗星入轸兵大起　荆州占曰嵗星在轸王者忧疾不出九十日　巫咸曰嵗星入轸中伺其出而数之期二十日为兵发伺始入处之率一日期十日军罢　郗萌曰嵗星舍轸七日不移赦黄帝占曰嵗星处轸东籴贵处轸西有女防有水　海中占曰嵗星犯守轸天子养孤老不平大臣背叛师旅起车骑尽发　荆州占曰嵗星干犯守轸大臣戮死甘氏曰嵗星守轸国主疾王者修宗庙赦三百里内则灾消　巫咸曰嵗星守轸民多疾病　海中占曰嵗星守轸主库者有罪　郗萌曰嵗星守轸有土功事若旱万物不成民饥　黄帝占曰嵗星守轸南六畜皆贵郗萌曰嵗星守轸北五谷不成　荆州占曰嵗星逆行轸失火　郗萌曰嵗星逆行轸其君持防服不谨若贵亲坐之　又曰木守轸川楫不通也









　　唐开元占经卷二十七
　　钦定四库全书
　　唐开元占经卷二十八
　　唐　瞿昙悉达　撰
　　嵗星占六
　　嵗星犯石氏中官
　　嵗星犯摄提一
　　海中占曰嵗星犯摄提臣谋其君若主出走有兵起期一年
　　嵗星犯大角二
　　海中占曰嵗星守大角臣谋主者有兵起人主忧王者戒慎左右期不出百八十日逺一年
　　嵗星犯梗河三
　　巫咸曰嵗星守梗河国有谋兵四夷兵起来侵中国边境有忧
　　嵗星犯招摇四
　　圣洽符曰嵗星犯招摇边兵大起敌人为冦若守之敌人败敌人死期不出二年　荆州占曰嵗星入招摇兵起马多死
　　嵗星犯戈五
　　圣洽符曰嵗星守犯戈边兵大起突厥为冦若守之突厥败若其主死期不出三年
　　嵗星犯天枪六
　　巫咸曰嵗星犯守天枪星边夷兵起机枪大用防戍有忧若诛边臣期不出年
　　嵗星犯天棓七
　　巫咸曰嵗星守天棓边夷兵起机枪大用防戍有忧若诛边臣期不出年
　　嵗星犯女牀八
　　荆州占曰嵗星犯女牀凶　甘氏曰嵗星守女牀兵起宫中若妃后暴诛者期百八十日逺一年
　　嵗星犯七公九
　　黄帝占曰嵗星守七公为民饥君不安　石氏曰嵗星犯守七公辅臣有谋议臣相疑若有诛者主人有忧
　　嵗星犯贯索十
　　巫咸曰嵗星犯守贯索天下乱兵大起有狱事贵人有死者　石氏曰嵗星入天牢中犯乘守者以狱为乱多不平
　　嵗星犯天纪十一
　　文曜钩曰嵗星犯守天纪幸臣执有兵起王者有忧
　　嵗星犯织女十二
　　黄帝占曰嵗星守织女天下有女忧有兵起不出其年
　　嵗星犯天市十三
　　郗萌曰嵗星入天市中五官有忧一曰赦　巫咸曰嵗星入天市诸侯有戮者将相凶期百八十日若一年郗萌曰嵗星入天市诸侯有戮者一曰易　海中占曰嵗星入天市五官有忧若市惊一曰易市　石氏曰嵗星守天市诸侯相谋若国有兵忧　郗萌曰嵗星守天市五谷大贵
　　嵗星犯帝座十四
　　石氏曰嵗星犯帝座为臣谋主有逆乱事　冥曰嵗星犯帝座为臣谋主天下乱兵大起不出年
　　嵗星犯候星十五
　　海中占曰嵗星犯守候星阴阳不和五谷伤人大饥有兵起
　　嵗星犯宦者十六
　　甘氏曰嵗星犯宦者左右辅臣诛若戮死期不出年
　　嵗星犯宗正十七
　　石氏曰嵗星犯守宗正左右羣臣多死若更政令人主有忧
　　嵗星犯宗人十八
　　石氏曰嵗星犯守宗人亲族贵人有忧若有死者一曰人主亲宗有离絶者
　　嵗星犯宗星十九
　　甘氏曰嵗星犯守宗星宗室之臣有分离者
　　嵗星犯东西咸二十
　　石氏曰嵗星犯守东西咸为有臣不从令有隂谋
　　嵗星犯天江二十一
　　巫咸曰嵗星犯守天江下有水若入之大水齐城郭人民饥亡去其郷
　　嵗星犯建星二十二
　　陈卓曰嵗星入建星臣相谮　石氏曰嵗星入建星诸侯有谋入关者期六十日若百五十日　文曜钩曰嵗星守建星关梁不通天下大饥人相食期二年　石氏曰嵗星守建星籴贵人相食　海中占曰嵗星守建星旱死者甚众民大耗　郗萌曰嵗星守建星天下多暴贵一曰牛贵　郗萌曰嵗星守建星天下之人有相食者以百数一嵗不发三年乃发三年不发六年乃发六年不发九年乃发郡国有坐之　又占曰嵗星守建星为臣谋其主　又占曰嵗星守建星地气泄贵人多死又占曰嵗星守建星嵗水民饥有自卖者
　　嵗星犯天弁二十三
　　甘氏曰嵗星犯天弁若守之则囚徒兵起一曰五谷不成籴大贵人民饥
　　嵗星犯河鼔二十四
　　齐伯五星占曰嵗星犯河鼓大将若左右将有诛者若守之将有罪以五色占之　石氏曰嵗星入守河鼓诸侯之将出大兵起旗鼓用人主忧期一年
　　嵗星犯离珠二十五
　　石氏曰嵗星犯离珠宫中有事若有乱宫者若宫中人有罪黜者
　　嵗星犯匏二十六
　　圣洽符曰嵗星守犯匏天下有忧若有逰兵各菓贵一曰鱼盐贵价十倍不出其年
　　嵗星犯天津二十七
　　海中占曰嵗星犯天津关道絶不通有兵起若关吏有忧　郗萌曰嵗星守天津者皆革也
　　嵗星犯螣蛇二十八
　　甘氏曰嵗星守螣蛇天子前驱凶若奸臣有诛前驱为害
　　嵗星犯王良二十九
　　石氏曰嵗星守王良为有兵　齐伯五星占曰嵗星犯守王良天下有兵诸侯放强臣谋主期不出年
　　嵗星犯阁道三十
　　石氏曰嵗星犯阁道絶汉者为九州异政各主其王天下有兵期二年
　　嵗星犯附路三十一
　　石氏曰嵗星守附路大仆乃罪若有诛一曰马多死道无乘马者
　　嵗星犯天大将军三十二
　　郗萌曰嵗星入天将军者吉　石氏曰嵗星守犯天将军为大将死若诛
　　嵗星犯大陵三十三
　　石氏曰嵗星入大陵国有大防大臣有诛若戮死人民死者大半皆不出其年　荆州占曰嵗星乘大陵天下尽防死人如岳
　　嵗星犯天船三十四
　　郗萌曰嵗星守天船皆革也　圣洽符曰嵗星入守天船兵大起舟船用有亡国期不出年
　　嵗星犯卷舌三十五
　　石氏曰嵗星乘卷舌天下多防　又占曰嵗星入守卷舌有佞臣谋其君以口舌为害人主有忧
　　嵗星犯五车三十六
　　石氏曰嵗星犯五车大旱若有防一曰犯库星兵起北方若西方犯仓星谷贵若有水　海中占曰嵗星入五车兵大起车骑行五谷不成天下民饥若军絶粮　郗萌曰嵗星入五车向其傍籴石三百当其门籴石五百入其中籴千钱　荆州占曰嵗星入五车天库天下兵起一曰若有水　孝经右秘曰嵗星入五车王义絶乱帝家　石氏曰嵗星中犯乘五车若入天库以饥起兵荆州占曰嵗星入五车中犯乘守天库星水饥兵起
　　嵗星犯天关三十七
　　石氏曰嵗星守天关臣谋主若大臣有不道者有兵起期二年　郗萌曰星守天关为贵人多死　海中占曰嵗星守犯天关道絶天下相疑有关梁之令【案宋书天文志曰晋康帝建元元年嵗星犯天关安西将军庾翼与兄水书曰岁星犯天关占云关梁当澁塞比来江东无他故江道亦不艰而石唐频年闭关夫关闭不通信使此复是天公愦愦无皂白之征】　石氏曰嵗星守天关嵗水民饥有自卖者　郗萌曰嵗星行不从天关不出其年有兵
　　嵗星犯南河北河戍三十八
　　石氏曰嵗星行南河戍中为四方兵起百姓疾病　黄帝占曰嵗星乘南河戍若出南河南为中　石氏曰嵗星守南河蛮夷兵起边戍有忧若有旱灾人民饥　郗萌曰嵗星守天髙天下赦　嵗星逆行天髙其君斋戒不谨　黄帝占曰嵗星若留止守南河戍为百姓疾病一曰为旱　嵗星行南河戍中若留止南河戍皆为防嵗星出北河若乘北河戍为女防　黄帝占曰嵗星
　　乘北河戍若出北河戍北外国王死　冥占曰嵗星守北河朔方兵动若守之三十日不下北兵败若北主死天下大水人民饥期不出二年　巫咸曰嵗星守北河大臣有忧若边臣有罪若有戮死者　郗萌曰嵗星经南河之南刑法复暴诛伐不当经北戍之北以女子金钱贪色奢侈失治道近期三年中期六年逺期九年而灾至　黄帝占曰嵗星出北河戍间若留守北若居南戍间若守两间为天下有难起道不通　荆州占曰嵗星守两河间天下乖离道路不通　郗萌曰嵗星有不行入天关间为防
　　嵗星犯五诸侯三十九
　　石氏曰嵗星犯五诸侯若守之兵大起将士出诸侯有忧若有死者　巫咸曰嵗星入五诸侯伺其出日而数之若二十日兵发伺始入处之率一日期十日军罢冥占曰嵗星守北诸侯臣有谋主者若议臣不忠若有罪黜期一年　石氏曰嵗星中犯乘守五诸侯兵死期三年　郗萌曰嵗星中犯乘守五诸侯为所中乘守者诛若有殃期三年兵发
　　嵗星犯积水四十
　　巫咸曰嵗星犯守积水其国有水灾物不成鱼盐贵一曰以水为败籴大贵人民饥期二年
　　嵗星犯积薪四十一
　　甘氏曰嵗星守积薪天下大旱五谷不登人民饥亡
　　嵗星犯水位四十二
　　郗萌曰嵗星犯水位大水一曰出其南大旱　石氏曰嵗星犯守水位天下以水为害津关不通一曰大水入城郭伤人民皆不出其年
　　嵗星犯轩辕四十三
　　郗萌曰嵗星出东陵有青龙出左右若宫中者　石氏曰嵗星在轩辕中有以女子请人君者　黄帝占曰嵗星行轩辕中犯女主女主失势【失势者忧防也】列大夫有放逐者五官有不治者色悴为忧为疾其所中犯乘守者诛若有罪　嵗星中犯女主者皆为女主当之其守犯女主女主有忧【案宋书天文志曰宋元嘉十四年七月辛卯嵗星入轩辕其后皇后袁氏崩】荆州占曰嵗星守轩辕女后有以子诤者　巫咸曰嵗星行犯守轩辕女主失政若失势一曰大臣当之若有黜者期二年　玉歴曰嵗星犯守轩辕女主有忧其君失政威令不行后宫不安期一年【司马彪天文志曰孝桓延熹七年八月庚申嵗星犯轩辕大星八年二月癸亥皇后邓氏坐执左道废迁于祠宫死】　石氏曰嵗星入轩辕中犯乘守之有逆贼有火灾　嵗星犯乘守轩辕太民星大饥大流太后宗有诛者若有罪中犯乘守少民星小饥小流皇后宗有诛者若有罪　荆州占曰嵗星中犯乘守轩辕左右角皆为大臣当之
　　嵗星犯少微四十四
　　石氏曰嵗星入少微君当求贤佐不求贤佐则失威夺势矣　嵗星犯守少微名士有忧王者任用小人忠臣被害有死者　黄帝占曰嵗星入犯乘守少微宰相易嵗星入中犯乘守少微女主忧　石氏曰嵗星入中
　　犯乘守少微五官乱宰相有忧
　　嵗星犯太微四十五
　　帝览嬉曰嵗星行犯太微左右执法为大臣有忧　郗萌曰嵗星犯左右执法执法者诛若有罪【班固天文志曰哀帝元夀元年十一月嵗星入太微逆行干右执法二年十月戊寅高安侯董贤免大司马位归第自杀　司马彪天文志曰孝桓延熹九年十月癸酉嵗星犯左执法十一月戊午嵗星入犯左执法其九年十一月荆州刺史李隗等皆弃市至永康元年十二月太传陈蕃大将军窦武等皆枉死也】　荆州占曰嵗星道从太微西蕃北南方星间入致南蕃东方星间南出道中西蕃直坐入者非道也　嵗星以壬子日慎入太微天廷中天子所使也不以壬子日入非天子使　郗萌曰嵗星当太微门为受制当左执法为受事左执法当右执法受事右执法守太微门三日以下为受制三日以上为兵为贼为乱为饥　荆州占曰嵗星出东掖门为相受命东南出徳事也出西掖门为将受命西南出刑事也期以春夏　齐伯占曰嵗星入太微执道而出王者有福诸侯有受赐爵封者　黄帝占曰嵗星入天廷色白润泽为期百八十日有谷嵗星东行入太微廷中出东门天下有急兵若守将相御史大臣有死者若入端门守廷大祸至入南门出东门国大旱若入南门逆行出西门有大水逆入东门出西门大国破亡若顺入西蕃而留不去楚国凶殃　合诚图曰嵗星入华阙门者为臣杀之候之　石氏曰嵗星入太微中华东西门若左右掖门而南出端门者必有反臣　岁星入太微西门出东门为人君不安欲求贤佐有入中华西门出中华东门为臣出令有入太隂西门出太隂东门为天下大乱有防若大水　郗萌曰嵗星入太微西门犯天廷出端门皆为大臣伐主入西门而初出右掖门皆为大臣假主之威而不从主命　嵗星入西华门出端门为臣诈称诏　荆州占曰嵗星入太隂西门若端门出东门贵者夺威势　嵗星与五星俱防太微宫中成勾已而光不相及者三王九侯亡一曰名臣争为主更相残贼　嵗星入太微天廷出端门臣不臣　嵗星入太微宫为天下大惊一曰有兵　嵗星入天廷国不安其宫　司马彪天文志曰嵗星入太微人主改政　巫咸曰嵗星逆行入太微天廷中为大臣有诛若诸侯戮死期二年　石氏曰嵗星逆行太微之中及出入左右掖门为有逆谋天子有命将征伐之事一曰大赦可以解其患　嵗星逆行入太阳东门若入中华门人主改政非次天下不安　郗萌曰嵗星逆行入左掖门为臣刼其主有入东华门至黄帝座出西门为臣欲谋主不成　玉厯曰嵗星逆行入太微强臣凌主诸侯兵起荆州占曰嵗星主东方南逆行入太微东南隅星之北为南方入二星之北为东方　黄帝占曰嵗星留于太微守三十日以上为必有兵革天下大赦　荆州占曰嵗星入太微从右二十日以上人主大不安有大忧【案宋书天文志曰魏黄初五年嵗星入太微逆行积百四十九日乃出至七年五月文帝崩明帝即位大赦天下】荆州占曰嵗星入太微从右入七日以上为人主忧
　　【司马彪天文志曰孝桓延熹九年正月壬辰嵗星入太微中五十八日出端门永康元年十二月丁丑桓帝崩】嵗星道南蕃入留止南门为大臣有忧　嵗星留太微廷中为天下大忧中央留十日以上皆为天下有亡徒为兵者　陈卓曰嵗星入太微犯左右执法将相执法者有忧若死亡近期一年逺五年　荆州占曰嵗星入太微天廷所中犯乘守者杀若有罪各以守官名之嵗星食太微东西蕃四辅臣有诛者若君臣失礼
　　嵗星犯黄帝座四十六
　　石氏曰嵗星犯黄帝座改正易王天下乱存亡半　又占曰嵗星逆来犯黄帝座王者恶之祸成矣期三年郗萌曰嵗星干犯黄帝座非其主立天下不安　荆州占曰嵗星入黄帝座其色白者为有赦　又占曰嵗星逆行入太微天廷中为诸侯将有戮上者至黄帝座而成不至黄帝座而还有谋不成以其入日占国　又占曰嵗星中黄帝座为大人易天下大乱　又占曰嵗星触黄帝座主贼　黄帝占曰守黄帝座大人忧
　　嵗星犯四帝四十七
　　石氏曰嵗星犯守四帝臣谋主去之一尺事不成　玉歴曰嵗星入太微犯四帝辟忧君也　甘氏曰嵗星中犯乘守四帝座天下亡
　　嵗星犯屛星四十八
　　甘氏曰嵗星犯守屏星君臣失礼下而谋上一曰大臣有戮死者　石氏曰嵗星中犯乘守屛星为君臣失礼而辅臣有诛者若免罢去
　　嵗星犯郎位四十九
　　甘氏曰嵗星犯守郎位辅臣有谋左右宿卫者为乱王者宜备之
　　嵗星犯郎将五十
　　巫咸曰嵗星犯守郎将命曰陵陵则将有诛若将忧一曰大臣为乱诫慎左右　荆州占曰嵗星犯乘守郎将且有以符节为奸者　又占曰嵗星中犯乘守郎将必有不还之使
　　嵗星犯常陈五十一
　　甘氏曰嵗星犯守常陈守卫有谋兵起宫中天子自出行诛期百八十日逺一年
　　嵗星犯三台五十二
　　玉歴曰嵗星入犯上台司命近臣有罪若有诛一曰近臣有逃走者以五色占色黄当日无故青黒忧死防期一年　郗萌曰嵗星犯守上台改年昜纪大尉死不则天子恶之中台司徒病下台司空期百日若七十日丙子日　文曜钩曰嵗星犯守中台司中奸臣有谋若诛者中公当之　巫咸曰嵗星犯守下台司禄近臣有罪若出走黒死者
　　嵗星犯相星五十三
　　石氏曰嵗星犯相星辅臣凶
　　嵗星犯太阳守五十四
　　甘氏曰嵗星犯守太阳守大臣戮死若有诛谋不出年
　　嵗星犯天牢五十五
　　海中占曰嵗星犯守天牢王者以狱为贵人多系者
　　嵗星犯文昌五十六
　　石氏曰嵗星入文昌天下兵起其君不安若有走主
　　嵗星犯北斗五十七
　　圣洽符曰嵗星入北斗口中天下大乱改政易王国有大防期三年　巫咸曰嵗星入北斗若守之贵臣受殃郗萌曰嵗星入守北斗贵人有系　荆州占曰嵗星
　　守北斗天子恶之　荆州占曰嵗星守北斗不出一年其嵗大水一曰大赦
　　嵗星犯紫微宫五十八
　　海中占曰嵗星入长垣天子以兵自卫强臣凌主一曰叛臣被诛若戮死期不出百八十日　冥占曰嵗星入紫微宫奸臣有谋兵起宫中天下乱人主忧期二年巫咸曰嵗星守紫微宫民莫处其室宅流移去其郷
　　嵗星犯北极钩陈五十九
　　石氏曰嵗星犯守北极主星必有大防若有反臣　玉歴曰嵗星犯守太子星太子忧若有罪犯守庻子庻子忧若有罪　荆州占曰嵗星中犯乘守北极主星为大人忧　黄帝占曰嵗星犯守钩陈后宫乱兵起宫中幸臣谋主者忧
　　嵗星犯天一六十
　　石氏曰嵗星犯守天一幸臣有谋人主忧
　　嵗星犯太一六十一
　　石氏曰嵗星犯守太一幸臣有谋有兵起人主忧






　　唐开元占经卷二十八
　　钦定四库全书
　　唐开元占经卷二十九
　　唐　瞿昙悉达　撰
　　嵗星占七
　　嵗星犯石氏外官一
　　嵗星犯库楼一
　　黄帝占曰嵗星犯库楼兵出一曰民饥举兵　巫咸曰嵗星入库楼其国以饥起兵若有旱灾期不出年
　　嵗星犯南门二
　　荆州占日嵗星守南门王者出畋猎不出三十日　石氏曰嵗星犯守南门夷兵起若路不通
　　嵗星犯平星三
　　石氏曰嵗星犯平星凶　甘氏曰嵗星守平星执政臣忧若有罪诛者期一年
　　嵗星犯骑官四
　　甘氏曰嵗星犯守骑官有兵起马多发若多死
　　嵗星犯积卒五
　　石氏曰嵗星入积卒若守之兵大起士卒大行若多死期二年
　　嵗星犯星六
　　海中占曰嵗星犯星天下有水旱之灾守阳则旱守阴则水
　　嵗星犯守傅说七
　　石氏曰嵗星犯守傅说王者简宗庙废五祀后宫凶一曰有絶嗣期不出三年
　　嵗星犯鱼星八
　　甘氏曰嵗星犯守鱼星之阳为大旱鱼行人道犯守鱼星之阴为大水鱼盐贵
　　嵗星犯杵星九
　　海中占曰嵗星入杵星若守之天下有急发米之事不出其年
　　嵗星犯鼈星十
　　黄帝占曰嵗星守鼈星为有白衣之防　石氏曰嵗星守鼈星有白衣若聚众若大水　巫咸曰嵗星守鼈星国有水旱之灾守阳则旱守隂则水
　　嵗星犯九坎十一
　　石氏曰嵗星守九坎天下旱名水不水五谷不登人民大饥一曰之隂大水之阳大旱
　　嵗星犯败臼十二
　　石氏曰嵗星守败臼民不安其室忧失其釜甑若流移去其郷
　　嵗星犯羽林十二
　　海中占曰嵗星入守羽林有兵起若有逆行变色成钩已天下大兵关梁不通不出其年　郗萌曰嵗星入守羽林有反臣中兵起也　冥占曰嵗星入守羽林诸侯悉发兵强臣谋主王者忧期二年【案宋天文志曰晋安帝义熙五年五月戊戌嵗星入羽林是年四月髙祖讨鲜卑西虏攻安定姚略自以大众救之六年二月鲜卑灭】　石氏曰嵗星入天军诸侯悉发甲兵一曰兴兵者吉　郗萌曰嵗星犯守天军为兵起有破军死将
　　嵗星犯北落十四
　　石氏曰嵗星与北落相贯抵触光芒相及有兵大战破军杀将伏尸流血不可当也期百八十日若一年又守北落亦为兵起
　　嵗星犯土司空十五
　　海中占曰嵗星守土司空其国以土起兵若有土功之事天下旱　郗萌曰嵗星守土司空多土功事
　　嵗星犯天仓十六
　　黄帝占曰嵗星入天仓中主财宝出主忧乱臣在内天下有兵而仓库之户俱开主人胜客客事不成期二十日中而发　巫咸曰嵗星入天仓若守之天下有转粟之事嵗恶民饥　齐伯占曰嵗星守天仓诸侯有发粟之事兵起星若当户守之将受命不为主用
　　嵗星犯天囷十七
　　石氏曰嵗星入天囷天下兵起囷仓储积之物皆发用一曰御物多有出者库藏空虚期二年
　　嵗星犯天廪十八
　　石氏曰嵗星犯守天廪天下乱大饥粟散出　甘氏曰嵗星入守天廪天下有兵嵗大饥仓粟散出不出其年
　　嵗星犯天苑十九
　　甘氏曰嵗星入守天苑牛羊禽兽多疾疫若守之二十日兵起马多死其国忧
　　嵗星犯参旗二十
　　海中占曰嵗星守参旗兵大起弓弩用士将出行一曰弓弩贵
　　嵗星犯玉井二十一
　　黄帝占曰嵗星入玉井为强国失地其出之强国得地巫咸曰嵗星入玉井国有水忧若以为水败水物不
　　成期不出年
　　嵗星犯天屛二十二
　　甘氏曰嵗星入守天屏星诸侯有谋若大臣有戮死者
　　嵗星犯天厠二十三
　　黄帝占曰嵗星入守天厠为大臣有戮者　甄耀度曰嵗星入守天厠星天下大饥人相食死者大半期二年
　　嵗星犯军市二十四
　　石氏曰嵗星入守军市兵大起大将出若以饥兵起
　　嵗星犯野鸡二十五
　　甘氏曰嵗星入犯守野鸡其国凶必有死将军营败兵士散走
　　嵗星犯狼星二十六
　　郗萌曰嵗星守犯狼星大人免　石氏曰嵗星入守犯狼星野兽死　荆州占曰嵗星守犯狼星大将出行其国有兵一曰有死将　玉厯曰嵗星犯守狼星大将出天下多兵盗贼起人主忧
　　嵗星犯弧星二十七
　　荆州占曰嵗星守弧贵人多死若将当贵人伐　荆州占曰嵗星守弧大将有千里之行国惊
　　嵗星犯天稷二十八
　　海中占曰嵗星犯守天稷有旱灾五谷不登嵗大饥一曰五谷出
　　嵗星犯甘氏外官二
　　嵗星犯四辅一
　　荆州占曰嵗星中犯乘守四辅星君臣失礼辅臣有诛者
　　嵗星犯日星二
　　荆州占曰嵗星守日星王者得忠臣阴阳平守之二十日至四十日不去王者与天同心四夷和平五谷大丰
　　嵗星犯天田三
　　荆氏占曰嵗星守天田五谷丰不出年中
　　嵗星犯平道四
　　甘氏曰嵗星守平道天下治隐士外不出一年
　　嵗星犯酒旗五
　　荆州占曰嵗星守酒旗天下大酺有酒肉财物赐若爵宗室
　　嵗星犯天髙六
　　黄帝占曰嵗星逆行天髙其君斋戒不谨一曰守天髙赦
　　嵗星守天潢七
　　黄帝占曰嵗星入天潢为天下大乱易政一曰贵人死黄帝占曰嵗星入天潢为运道不通兵起　郗萌曰
　　嵗星失度入天潢中为人主以水为害若以井为害以见入之日占其国及与其官　黄帝占曰嵗星中犯乘守天潢期二十日兵起
　　嵗星犯咸池
　　甘氏曰嵗星入咸池有兵防天子且以火败失忠臣若旱一曰大水道不通贵人死以入日占国　郗萌曰嵗星入咸池为有以迷惑人主者一曰大旱嵗饥　郗萌曰嵗星入咸池北大水出咸池南旱　荆州占曰嵗星入咸池天下大乱人君死易政以入日占其国
　　嵗星犯天街九
　　郗萌曰嵗星当天街为诸侯自立为王一曰大水　郗萌曰嵗星留止逆行天街中为兵革起　石氏曰嵗星犯守天街及徘徊乱行主弱臣强道隔絶天下不通郗萌曰嵗星不从天街为政令不行不出其年有兵
　　嵗星犯甘氏外官三
　　嵗星犯哭泣一
　　甘氏曰嵗星犯哭泣有大防【案宋天文志曰孝武太元二年一年六月辛巳嵗星犯哭泣星占曰有哭泣事是年九月孝武帝崩】
　　嵗星犯鈇锧二
　　荆州占曰嵗星犯天鈇锧五日以上臣有谋　又曰嵗星犯鈇锧诛国相　郗萌曰嵗星中犯乘守鈇锧为鈇锧用一曰兵将有忧
　　嵗星犯刍藁三
　　黄帝占曰嵗星入天积中主财寳出忧臣在内【天积刍藁也】
　　嵗星犯军井四
　　荆州占曰嵗星入军井三日以上其嵗大水
　　嵗星犯天狗五
　　荆州占曰嵗星入天狗北夷大饥来归隣国多土功
　　嵗星犯天庙六
　　黄帝占曰嵗星入天庙若守皆为庙事一曰为凶忧荆州占曰嵗星入天庙有庙残之事吏不去死
　　嵗星犯巫咸外官四
　　嵗星犯土司空一
　　荆州占曰嵗星守入土司空有土徭之事
　　嵗星犯键闭二
　　荆州占曰嵗星犯守乘键闭星大臣有误天子尊事天者天子不宜出宫下殿有匿兵于宗庙中者　荆州占曰嵗星守键闭王者出国不出七十日
　　嵗星犯天渊三
　　郗萌曰嵗星守天渊海水出江河决溢若海鱼出
　　嵗星犯天廐五
　　荆州占曰嵗星入天廐中十日以上马有食变　黄帝占曰嵗星守天廐为灾之事人主以马为忧不则马死













　　唐开元占经卷二十九
<子部,术数类,占候之属,唐开元占经>
　　钦定四库全书
　　唐开元占经卷三十
　　唐　瞿昙悉达　撰
　　荧惑占一
　　荧惑名主一
　　黄帝占曰荧惑一曰赤星　广雅释天篇曰荧惑一曰罚星或曰执法　荆州占曰荧惑居东为悬息西方为天理南方为荧惑其行无常司无道之国　吴龚天官书曰荧惑火之精其位在南方赤帝之子方伯之象也为天候主嵗成败司察妖孽东西南北无有常出则有兵入则兵散周旋止息乃为死防　诗纬含神雾曰荧惑司实　春秋纬曰荧惑主候守　春秋纬曰荧惑主礼成天意礼失则妾为妻支为嗣精感类应则荧惑逆见变怪　石氏曰荧惑主忧主南维主于火日主丙丁主礼礼失者罚出荧惑之逆行是也此失夏政也以其所守之舍命其国　石氏曰荧惑者天子之礼也东西南北无有常五月而出　石氏曰荧惑主大鸿胪主死防　巫咸曰荧惑者太白之雄也五星之伯也其色赤胜太白　巫咸曰荧惑主忧患过恶祸福所由坐也洪范五行传曰荧惑于五常为礼辨上下之节于五
　　事为视明察善恶之事也礼亏视失逆夏令则荧惑为旱灾为饥为疾为乱为死防为贼为妖言大恠也　班固天文志曰逆夏令伤火气罚见荧惑　淮南天文间诂鸿烈曰南方火也其帝祝融其佐朱明执衡而治夏【衡平也】其神为荧惑其兽为朱雀其音徴其日丙丁又曰出入无常辨其变其色时见时匿　班固天文志曰荧惑天子理也故曰虽有明天子必视荧惑所在　郗萌曰荧惑为司马　荆州占曰荧惑火之精其神上为荧惑其国荆楚　又曰主吴越以南　荆州占曰荧惑天一候者司万物之变　荆州占曰荧惑上承天一下主司天下人臣之过司骄司奢司祸司贼司饥司荒司死司防司正司直司兵司乱司惑灾殃无不主之　荆州占曰王者礼义荧惑不留其国凶殃荧惑罚之　韩杨曰荧惑之为言荧或以像防贼进退无常不可为极韩杨曰荧惑火行之星其理也主诸侯　韩杨曰荧惑为天一候犯逆留隐其雷鸣臣子主社稷倾五精并聚弑成刑出西反明主不荧受命兴起天下平变色失行所留者亡所抵有兵　韩杨曰荧惑修礼顺则喜逆则怒　石氏曰荧惑躁急促疾主南方从已至未南方夏气所治位也盛阳在上微隂在下尊卑承养物礼也言失夏政封锡逆天则荧惑有变　韩杨曰荧惑入列宿其国有殃　韩杨曰荧惑所止为其国君死　海中占曰荧惑法使行无常
　　荧惑行度二
　　洪范五行传曰荧惑以上元甲子嵗十一月甲子朔旦冬至夜半甲子时与五星俱起于牛前五度顺行二十八宿右旋二嵗一周天也【案厯法荧惑一终七百七十九日一千三百四十分日之一千二百二十竒六十二嵗强一周天】　乐动声仪曰征音和调则荧惑日行四十二分度之一伏五月得其度不反明从海则动应致焦明至则有雨备以乐和之　春秋文耀钩曰荧惑东行急一日行一度半其行东西南北疾兵各聚其下主以烦秽若自恣招祸谋用战顺之胜逆之败石氏曰荧惑行率变百五十六日而行八十三度【旧四分及景初象家准法皆同】　甘氏曰荧惑之东行也急则一日一夜行七寸半其益此则行疾疾则兵聚于东方荧惑之西行疾则兵聚于西方其南其北为有死防其南丈夫之防其北女子之防　甘氏曰荧惑法东方修纬及常十六舍而止逆行西运动以成章舍一舍半　巫咸曰荧惑休入常不得过五月而出逺八月而出受制则举贤良赏有功主封侯出财货行赈贷　荆州占曰荧惑日行一尺以上期五月至十五月而废五寸以上期十五月至二十五月而废三寸以上期二十五月至三十月而废一寸以上期三十月至五十月废诸废期月或皆为日　荆州占曰荧惑顺行而其国有道　又曰荧惑出东方行顺即其国吉　尚书纬曰气在初夏其纪荧惑是谓发气之阳可以毁消金铜与气同光使民备火皆清室堂是谓敬天之明必勿行武与季夏相辅初是夏之时衣赤与季夏同期如是则荧惑顺行甘雨时矣
　　荧惑王相休囚死三
　　甘氏曰荧惑之相也从立春至春之尽其色则当精明无角芒　甘氏占曰荧惑之王也从立夏以至夏之尽其色如赤则当比心大星而精明仲夏之时有芒角　甘氏曰荧惑之休也从仲夏以至夏之尽及四季王时其色则当无精明黒黄　甘氏曰荧惑之囚也从立秋以至秋之尽其色则当青白止不行　甘氏曰荧惑之死也从立冬以至冬之尽其色则当细小黄黒而不明此荧惑色之常也其色和经天下和平　甘氏曰当其相也而有王色所居之国受殃有休色防臣诛国相免有囚色国有捕囚及于将相有死色大臣诛伤其留守也其国兵起其进舍也有虫蝗五谷伤其退守也赤地千里　甘氏曰当其王也而有相色蔽主聦有休色政令不行有囚色防臣用事王路不通有死色则有大防其留守也不可举事用兵其进舍也其国不祥其退舍也有旱殃　甘氏曰当有休色而有王色所居之舍其国受祸有相色国乱百官不从有囚色有小兵有死色盗贼横行讹言庙堂有火灾所居之舍其国受殃其进舍也灾伤其退舍也利舌危　甘氏曰当其囚也而有王色大臣逃亡有相色臣下毁伤有休色使者冠盖相望有死色白衣成行丁男从独有老公所守之舍道路不通其进舍也兵殃其退舍也谈言讻讻　甘氏曰当其死色而有王也宗庙不享有相色大臣摄行有休色是谓不祥宗庙失火边有侵地有囚色丁壮多死以兵所留舍其国君遂亡开其府库出其甲兵四十余日破亡其进舍也数多微风其退舍也流水荡荡
　　荧惑光色芒角四
　　甘氏曰荧惑以夏丙丁此王气当如其常色变则失所也　郗萌曰荧惑色变一见一伏求之所不可得奎之目辰之心参之右肩龙之左角毕之右股此五星也类此色即荧惑也　荆州占曰荧惑色以毕右星为正一曰比心中央星　推度灾曰荧惑黒圆为水防　春秋纬曰主乱虚而侵杀则荧惑光益大　甘氏曰荧惑色赤黄也发疾黒靑发难黄若赤一嵗内发白色期二年青色期三年黒色期四年至五年以星行尺寸深浅为广大小期应　荆州占曰荧惑一赤一黄王公有祸士女降候星若无光先起兵者必败　巫咸曰荧惑如炬火亡人怒君子洙洙小人抢抢不有乱臣则有大防亡期其使吏欺其主使之不杀哀孤恤寡则止　海中占曰荧惑色赤国有忧厚白则国有忧薄苍即天下多防其国尤甚　郗萌曰荧惑之常色赤而黄有防期六十日　又曰荧惑色赤光而泽也期不出二年兵防并起　郗萌曰荧惑出色黄所居宿有土功事　郗萌曰荧惑夏三月出南方色赤而逆行乃有害萌火光之妖且见观之有徳而降之以福观之逆徳而降之以祸凡降祸流水汤汤乃为之祠于祝融及南海之神春见为之修徳赏有功论有劳迁有善任有能夏见为之寛政令薄赋敛赐爵禄行赏罚视以佐阳徳大暑乃至时雨乃行百姓乃丰五谷乃登甘雨和风乃至草木以时零落民不夭疾帝乃延夀是谓徳秋见为之脩吉初逐有罪诛有过冬见为之开闭大赦此四者所以应天之明神也　荆州占曰荧惑出色赤怒逆行为兵成钩以战凶有围军　荆州占曰荧惑色大而盛先起者亡后起者昌　荆州占曰荧惑色赤为大兵旱秋有火灾　荆州占曰荧惑色变为黄有徳　荆州占曰荧惑秋出色黄兵而和　荆州占曰荧惑色黄白不出其年防起　荆州占曰荧惑色黒圜为疾为防　荆州占曰荧惑色白为饥为兵　荆州占曰荧惑春色赤百姓有忧冬色白大臣多辱　荆州占曰荧惑白圜而光其野病旱　荆州占曰荧惑色变正白者冬有防色变而赤者秋有兵荆州占曰荧惑失色有兵从之人主忧　荆州占曰
　　荧惑黄而不明即变其色时不昌春不生夏不荣秋不实冬不藏四时皆变其色不出其年君主有以女乐亡者　荆州占曰荧惑如炬火有乱臣亡期使吏欺其主少胜长下胜上妇胜姑子胜父君令不行　荆州占曰荧惑色青圆为水为忧为饥一曰色青者多雨　荆州占曰荧惑色苍黒苍多黒少有防苍少黒多有水苍黒防水并起皆期六十日或三年　荆州占曰荧惑出而色正黒所守国有水殃期六十日　诗纬曰贤者退小人进而防言侈隂贼行而天下昏荧惑数出干主位赤而芒为火兵黒而圆为水防止舍为其邦疾则事急留则殃重　春秋纬曰荧惑主怒则角扰动及绕圜之若芒前后左右主令无常各以其类乱虚而侵杀则光为火　甘氏曰荧惑色赤而芒角其怒也昭昭然明大则军战其国亦战　甘氏曰荧惑芒名正旗旗所指破军杀将正旗而伐之大胜　郗萌曰荧惑环绕宿其长戮其同光死其光若外附不同光主出走赤芒南方国利之白芒西方国利之黒芒北方国利之青芒东方国利之黄芒中国利之　又占曰荧惑色正黒多芒所居之野有妖惑者　司马迁天官书曰荧惑白角有哭泣之声　荆州占曰荧惑色正白无芒所居多有女防色正白而多芒所居宿有男防　荆州占曰荧惑始出苍多芒所居宿其国有妖而饥　又占曰荧惑始出色赤而芒军在外大战无军起　又占曰荧惑出色黄多芒所居宿其国有忧主期百二十日　又占曰荧惑生芒为主忧　又占曰角则兵起　又占曰荧惑成钩已绕环有芒角如锋刅人主无出宫下殿有伏兵　又占曰荧惑角则主怒　又占曰荧惑出而有角行疾用武行迟用文　又占曰荧惑色靑而角来年之春草木五谷肃一曰色青而角有兵忧
　　荧惑盈缩失行五
　　韩杨曰荧惑出列宿之南为孽出列宿之北复入为盈逆为缩如是者其下必有伏尸腐肉　甘氏曰荧惑政缓则不出急则不入违道则占　尚书纬曰政失于夏则荧惑逆行　什图征曰圣王正律厯不正则荧惑出入无常占为大凶　春秋纬曰荧惑主有谋气事未施行则见怡其妖祥反道二舍以上居之三月有淫佚五月受夷狄之兵王以防言致非祥七月半亾地九月大半亾地因与宿俱入俱出国絶祀　文耀钩曰荧惑留其宿阴四旬太子死三旬重臣消　钩命决曰天子失义不德则白虎不出荧惑逆行　石氏曰其国失礼失夏政则荧惑逆行　荧惑所留久也三年而发亡五百里其中也三百里其杀也四百里居其隂万家邑防千家邑驱掠居其阳万家邑驱掠千家邑防逺去而复还居之甚忧隘其从隂之阳亡地三百里【荆州占二百里】从阳之隂亡地二百里【荆州占百里三百里】从前之后亡地二百里从后之前亾地三百里留其前六日不从主首子死留其隂旬二日嬖人死留其前一月季子死【荆州占太子死】留其后二月【荆州占二日】不从王后死【荆州占季子死】留其后二旬相死留其隂五月【荆州占一日】上卿死【荆州占王后死】其前二旬【荆州占一日】太子死巫咸曰荧惑出东方若西方留遅者天祟也强国之
　　王死之又曰留一月以上为忧为防为饥为兵　荧惑之行东西南北名曰失行主用事必且失其位使之不然杀不孝者以当失行如此则止　荧惑东行疾名曰狡狡者止相且死西行疾名曰犹犹者起且有死将南行疾名曰防【荆州占曰变其常南行客三舍名曰谗】　谗且有男
　　防北行疾名曰贼贼且有女防　荧惑静居不行名曰营且有殃　荧惑南去列宿间客三舍期百二十日倍之君不治政在臣下使之然不然迁不治复寃寃止奸诈如此则止　京房妖占曰君多虚餙则荧惑失道郗萌曰主行重赋敛夺民时大宫室髙台榭事则荧惑逆行霜露肃杀五谷民多病温疫扰轸　荧惑从北徃南是谓持水入于火不出三年国有大防乱兵起南方荧惑妄行一东一西一南一北主有吉凶赤为兵白为防黄为喜青为忧黒为水　元命包曰妾为妻支为嗣精感类应则荧惑逆行变怪　郗萌曰荧惑逆行变色人主简宗庙去祷祠废祭祀逆天时变妾为妻　荧惑逆行变色为弃法律杀太子逐功臣　荧惑出而逆行变色以内淫乱犯亲戚　荧惑而逆留守宿者所主货物皆贵　荧惑以庚辛日留天下有大防有兵　班固天文志曰荧惑所守为乱贼防兵守之久其国絶嗣荆州占曰王者不顺礼遗徳不求贤举隐骄慢自恣不顺五常躭于女色妻妾为政邪臣在位杀戮无辜陵弱暴强星则为之逆行出不以时变为妖彗蚩尤之旗格泽之气起兵大战主死将亡伏尸流血王者行礼起宗庙礼山川存孤恤寡薄赋轻徭星顺度可以除咎　荆州占曰荧惑变色失行所留者亾所抵者兵　荧惑逆行变色人君宰相之治推择不以徳贤圣隐蔽而不肖者进逺忠臣而近防防一曰人君宰相之治骄恣不从五行妻不政贤者伏匿防臣乱治逐功臣诛不辜即荧惑逆行变色　荧惑变其常东行客三舍名曰缩星缩星出有死相　荧惑变其常西行客三舍名曰驰星驰星出有死将【韩杨曰东行疾名曰驰星有死将】荧惑变其常南行客三舍名曰防星防星出有男防　荧惑变其常北行客三舍名曰贼星贼星出贼将起又为旱　荧惑逆行色赤而怒有兵　荧惑逆行环绕屈曲成钩已至三舍名山崩大川竭若守之三日不下其分国亾有大防　荧惑逆行至五舍大臣谋反诸侯王也　荧惑逆行必有破军死将国君若寄生又曰夷将为王敢诛者昌不敢诛者亡当此之时趣立九侯置三王取与必当无逆天殃荧惑当出不出天下有兵民流亾当入不入所在其
　　国有殃　荧惑徃来疾者期不过九十日遅者不过三年荧惑留二十日乃占荧惑不动兵不战有诛将　荧惑逆行二舍半有火灾一曰有女防一曰为大水　荧惑太白东西南北行之而复居其处天下为四国谋者其行也同时驰荧惑出东方其行顺则其国不凶其逆行一舍其国有兵战破亡地其色悴小其国君有忧荧惑行失度而妄出宿间天下作兵荧惑东则兵东西则兵西南则兵南北则兵北　荧惑东西害侯王一南一北为死防　荧惑失行西北是谓水利于火有兵兵罢天下大旱存孤老廪鳏寡天下亲附则荧惑顺度荧惑春夏而失道南行疾为旱为兵在阳国秋冬而失道北行疾为火入水必有破军杀将　甘氏曰荧惑出入进退以战背之大胜迎之大败　荆州占曰荧惑顺宿南行疾有男防又曰防人将起顺宿北行疾有女防贼将起　荧惑正乘列舍守之十日以上其分内乱二十日以上相走六十日主死九十日殃及子孙　荧惑止留三日以上国则忧相不死出走十日以上主大忧一月至三月三月至六月殃及子孙去之丈伤五谷去之七尺伤人民去之四五尺伤吏去之二三尺伤卿相去之一尺伤主　荧惑出西方若东方甚疾至宿留二十日以上及为留即去之若复反其所留之宿其君当之【海中占曰国君死】之所宿者天子恶之四孟之月侯王受之四仲之月大臣受之四季之月小臣受之　荧惑顺行留守宿二十日以上与逆行不满十日等顺行留守三十日以上与逆行留守宿十五日等顺行留守宿四十日与逆行留守宿二十日等顺行留守百日与逆行五十日等荧惑所守其国宰相死　荧惑与宿星舍守之其国大人死守之久五年而发者亡地五百里期二年而发者亡地二百里期一年而发者亡地百里　荧惑所守之分其国凶守之速殃小守之久殃大去而复还守之或前或后或左或右殃殊重不可救国破主死流血城市　荧惑逆行守星者为饥【即其年旱饥也】复还顺行黄色而至籴为反贱　韩杨曰荧惑东西南北疾谋用战顺之胜逆之败　汉天文志曰荧惑顺宿东行疾则兵聚于东方西行疾则兵聚于西方　韩杨曰荧惑乍东乍西受者国大忧居之久者三嵗中二嵗近一嵗殃至荧惑逆而西行则不杀为王敢诛者昌不敢诛者亡
　　当此之时趣立九侯置三王取与必当无逆天殃　荧惑出于北方不出其年起兵荧惑还北方其兵不还有忧　荧惑春出南方有防不然当小旱饥　荧惑春出于南方羣君有忧　荧惑凡行二十八宿已去复还反其国君死之荧惑正乘其国之宿星留三日以战大将死留五日君破亡地留十日其君死国无兵而荧惑正乘其宿星留十日内乱起絶宿星从南之北从北之南其国贫一曰所居久者其野有兵　荆州占曰荧惑所居久者其野有兵入其星三日其野有忧过三日其忧大　韩杨曰荧惑常行其留不行从宿居入宿又守之其国当举兵战鬬杀将乱事家室破残父子相扶于流亾又曰荧惑行絶道正乘宿留二十日以上至五十日破军杀将　荧惑之行无常东行守宿十日为留其环所久宿者殃其国宰相死　荧惑东行四十日行三舍以上谨守其反日不行日数之百八十日女孽出　班固天文志曰荧惑逆行一舍二舍为不祥　韩杨曰荧惑西行行三舍以上谨守其反日数之百八十日兵起不然夭妖出　韩杨曰荧惑逆行而留其国逆凶顺行而留其国顺凶　石氏曰荧惑逆行还复故道名曰烧迹其灾重
　　荧惑昼见反明六
　　甘氏曰荧惑昼见臣谋主　韩杨曰荧惑出西方而逆行是为反明天下更王国忧受者亡其南若北为死防南为丈夫北为女子　洛书曰荧惑反明邦命更王荧惑反明相掠所灭　荧惑反明不言纪更　尚书纬曰荧惑反明白帝亡　春秋纬曰赤帝之世有过则荧惑出冦守见萌以淫乱失时则反明有此类则亡引也文耀钩曰荧惑反明主以悖更残物之过亡天下更
　　纪易其主【元命包曰殷纣无道荧惑反明　宋均注曰反出西方也】　天官书曰荧惑反明主命恶之　荆州占曰荧惑反明怒气结　韩杨曰荧惑所止舍而数之七舍而数为日七月而入于西方伏行五舍为日五日而复出于东方其反出西方是谓反明天下更政所宿其国伐　荧惑入西方反出为反明天下更王　荧惑有三反明三吐舌以戚咎杀太子以妾为妻　京氏曰礼经不用荧惑反明
　　荧惑变异吐舌七
　　龙鱼河图曰夫荧惑主司非其精下为风伯之神　巫咸曰荧惑下为童男止于都市【搜神记曰吴地革创之信不坚固边屯守将质其两女子名曰保质童子少年以类相与嬉逰者日有十数凤皇三年三月有一异儿长四尺余年可六七嵗衣青来从羣戯诸儿莫之识也皆问尔谁家儿今日忽来答曰见尔羣戯乐故来耳详而视之眼有光芒焰焰若火诸儿畏之重问其故儿乃答曰尔恶我乎我乃荧惑星也将有一言告尔天下归司马氏诸儿大惊或走告大人驰徃观之儿曰尔舍去乎竦身而跃即已化矣仰而视之若引疋练以登天大人来有犹及见焉飘飘渐髙有顷而没时吴政峻急莫敢害也后五年而蜀亡六年而晋兴至是而吴灭于司马氏矣一书云荧惑卒不见下地为人衣韦衣若白衣乃使民多妖言】　京房对灾异曰荧惑作变为华州人君之祸也弟于东骨肉欲暮近北边国谋入于西则兵大起蛮貊战入斗则大臣叛住东西万民病不救之则致日食既下谋上其救也设七政争正图书修经术改恶为善则安矣　运斗枢曰人君政乱朝多防臣则荧惑吐舌　京氏曰人君无礼法轻薄房室外行慢易遇下不理赋敛夺民时则荧惑失度吐舌为变逆度作怪以诫人君不救则大旱中火燔宫殿其救也追功禄爵位贤徳养幼孤廪鳏寡则荧惑还度天心得矣韩杨曰荧惑吐舌状如星也其舌上则主忧下则民
　　愁　运斗枢曰阳越度隂失符则荧惑生足【宋均曰阳君也隂臣也】　石氏曰荧惑生足故主殃新主易　巫咸曰荧惑大而赤东西南北行非常也一曰有谋兵起　荧惑失其常吏且弃其法诸侯乱其政　荆州占曰荧惑始出大而日愈小者其国不利始出小而日愈大者其国利荧惑赤角卒多不出秋兵起又曰荧惑赤大昭然而
　　芒其野有兵　荧惑大而赤角有兵兵出有功战客利背之者大胜逆之者大败　荧惑色赤大而角军大惊巫咸曰荧惑小名曰进贼万物相暴从为贼不有死
　　王必有灭国使之不然哀老弱怜孤寡　郗萌曰荧惑出东方反行以西有小星击之即去所宿之国受兵荆州占曰两敌相当荧惑当其日而大以其大之日利当其日而小以其小之日不利上旬为阳国中旬为中国下旬为隂国星大赤则兵出有功小赤则无功皆以其日占国荧惑贯小星杀小将　荧惑之隂有小星去四寸以内诸侯隂谋　荧惑之阳有小星去四寸以内诸侯有小兵　荧惑之傍有小星两其一在南一在北皆四寸以内诸侯从　荧惑之傍有小星两其一在东一在西皆四寸以内诸侯横　荧惑小而赤角兵出无功
　　荧惑跃而沉浮与列星鬬八
　　荆州占曰荧惑跃而沉浮主用心悼愤　荧惑守列舍浮跳不安人主心邪无刚政　韩杨曰荧惑有宿星鬬不出三年臣背其主　荧惑变色逆行相凌而鬬防舍还其国无道　若与宿同光国君出走
　　荧惑穰气晕彗九
　　黄帝占曰荧惑生气如为赤穰者明日大暑至夕时而大雨　荧惑出穰气长一丈有百日旱　孝经内记曰荧惑黒赤气为赤穰者不出五月有贼三十日有兵五十日旱鱼盐贵二倍自止　甘氏曰两军相当而云掩荧惑必有覆军若将死其出入进退以战背之大胜迎之大败　郗萌曰两军相当云厚掩荧惑必有逐军巫咸曰荧惑白晕大臣背其主其角也兵气赤色也国有忧　郗萌曰荧惑出彗东南维其下受亾地不出三年







　　唐开元占经卷三十
　　钦定四库全书
　　唐开元占经卷三十一
　　唐　瞿昙悉达　撰
　　荧惑占二
　　荧惑犯东方七宿
　　荧惑犯角一
　　荆州占曰荧惑犯左角都尉死之　陈卓占曰荧惑犯角赦期一月　石氏曰荧惑犯左右角大人忧一曰有兵大臣为乱　甘氏曰荧惑入左角有大赦入右角兵大起　黄帝占曰荧惑出角中道天下太平出阳道旱隂道多雨　陈卓曰荧惑出角隂道多隂谋　郗萌曰荧惑出入天门间宫门移　又占曰荧惑逆行角失火荆州占曰荧惑逆行角中成勾己若环绕之人主忧
　　有兵防若关梁不通期六月　郗萌曰荧惑起角刺如锋刅经角间三十日而三留之人主无下殿出宫廊庙间有伏阵兵　又曰荧惑赤色光芒居天门中三十日天下有大徴发男年十五至耄老三年乃止或曰三月郗萌曰荧惑起芒角赤色而光守天门中二十日饥
　　一曰小旱　又曰荧惑过两角多雨　荆州占曰荧惑成钩己环绕角有芒如锋刅天子失位　郗萌曰荧惑乘左角为旱乘右角为兵为水又曰乘陵左右角者为日蚀国有大变　石氏曰荧惑乘右角后族家若将相有坐法死者　又占曰荧惑与角合韩相出走　河图曰荧惑居角阳其国有喜居隂有忧　郗萌曰荧惑居角亢间及太微宫臣有请兵于天子者若去复还居角亢之间天子聼之兵且起　又占曰荧惑大反行留角国受殃及加兵又曰色黒为疾为死靑为水为饥　又占曰荧惑反行留角三十日万家邑拔千家邑虏既居之南北去之其邑不可用兵进为兵退为防　荆州占曰荧惑行廷中不止有大狱　巫咸曰荧惑舍天门人主絶祀　郗萌曰荧惑舍天门中大赦又曰入天门出复反之天下大乱守反者事大　春秋文曜钩曰夺民时荧惑守左角　海中占曰荧惑守左角有防色白为兵黄为土功赤为旱靑忧黒死　郗萌曰荧惑守左角臣谋其主　荆州占曰荧惑守左角兵起将军死之期六十日若六月又曰缣缯倍价　黄帝占曰荧惑守右角有兵起期三月将死　又占曰荧惑守左右角左右校尉都尉若相当之或戮死　又占曰荧惑守两角间若轸道絶不通出其隂隂伐利战胜取其将　又占曰荧惑守角三十日其后忧　又占曰荧惑守角出其南多病出其北多死行右中国有殃行左负海国有殃又占曰荧惑贯若守左右角大战　洛书曰荧惑守角下土逆谋兵乃出　春秋纬曰荧惑守角若反行留角二十日相死　石氏曰荧惑守天门中二十日国有大防若大臣受谋期一年　又占曰荧惑守左角左将军忧守右角右将军忧去复还守之二十日将军戮死又占曰荧惑居守角三月有殃五月受兵七月其野亡又占曰荧惑守角覇者争土农者争犂圣人出二十
　　日大贵　又占曰荧惑入天门已去复反守天门关梁不通进以善事则亾　甘氏曰荧惑守角忠臣诛国政危　又占曰荧惑守左角廷尉有忧守右角太尉有忧海中占曰荧惑守左右角其色黄白小旱民小厉
　　又占曰荧惑守左右角逆行为旱还立雨为五谷不收又占曰荧惑守角贵人子有系者去狱之天牢贵人
　　子赦　又占曰荧惑起芒角赤色而光久守天门王者絶嗣各以占其国　郗萌曰荧惑守左角若右角去复还之天子行诛伐期年中　又占曰荧惑守左角左将军右角右将军守角前前将军守角后后将军一周五将军发　又占曰荧惑守角防臣欲进政事急有千里之行　又曰将军有乱有兵兵罢又曰大旱　又曰荧惑守角为中兵大臣留两角间将兴国廷开梁边境不通　又占曰荧惑守东关赦期一月　荆州占曰荧惑守天陈大饥太后族人有受诛者又曰以夏三月中守角若出角入角中外不通　二十八宿山经注曰荧惑守角亢其色赤不出三年则韩国王死　黄帝占曰荧惑守角西为父母后为妻前为子东为身如此者臣弑君近一年中二年逺五年　石氏曰荧惑守犯凌左角为祸咎
　　荧惑犯亢二
　　黄帝占曰荧惑入亢有芒角犯凌之当有白衣之防籴大贵　郗萌曰荧惑入亢天子廷有兵有水　东官候曰荧惑入右亢【谓北星也】天下有白衣之期五谷不熟　石氏曰荧惑数入亢其国疾病疫　郗萌曰荧惑入亢成钩己环绕之有亡国必有臣谋主【案宋书天文志曰魏嘉平三年十月癸未荧惑犯亢南星正元三年二月李丰等谋乱诛】　石氏曰荧惑十二月入龙宿成钩己若环绕之天子失廷　荆州占曰荧惑逆行亢主成咸非其人　陈卓曰荧惑乘亢右星为大兵为水为谷贵　郗萌曰荧惑乘灭亢左星为大人忧乘右星为天下竒令　春秋纬曰荧惑与亢合主命凶　河图曰荧惑居亢阳其国有喜居隂有忧　荆州占曰荧惑留亢天子恶之　郗萌曰荧惑留廷中为天下大忧或曰为燋旱物不生多虫蝗起　又占曰荧惑舍亢为嵗有小水　黄帝占曰荧惑以八月守亢两将相当在东南期一嵗【石氏曰期嵗中】又曰平地出水桥梁不通河内将相忧　甘氏曰荧惑守亢天下大乐民得封爵期不出年甘氏曰荧惑守亢东天下州战守西木菓不实　又
　　占曰荧惑守亢五谷不熟民死之又曰守疎庙有土事又守天门有忧　巫咸曰荧惑守亢小臣为乱臣疾疫又曰兵大起天下旱万物不成　海中占曰荧惑守亢天下有白衣之防天子易政道路不通　海中占曰荧惑守亢成钩己而环绕之三十日天子自将兵国易主郗萌曰荧惑守亢环绕之成钩己天子恶之期六月
　　若十月　又占曰荧惑守亢大将有喜守亢左左将军有喜　又占曰荧惑守亢五谷以水伤败　又占曰荧惑守亢为天下大旱多火灾逆行为失火　黄帝占曰荧惑守亢西为父母后为妻前为子东为身如此者臣弑主近一年中二年逺五年　郗萌曰荧惑守亢贵人病亡一曰留十日后忌　又占曰荧惑守亢天子有祠庙之事又曰天下病头　荆州占曰荧惑色黒守亢旬日水万里不测二旬有没王三旬泽海又曰赦　东官候曰荧惑守亢国籴贵芒角犯凌有白衣之众暴聚麻麦载倍价　又占曰荧惑守亢大人忧之若水船急若民忧非一国也政危守之三十日民多疫　又占曰荧惑入守亢天子有所治宗庙之事赦觧之　黄帝占曰荧惑逆行守亢为中兵　郗萌曰荧惑乘若守亢左星为水乘右星为大兵为有收系者　甘氏曰荧惑犯守亢逆行不顺失其明色大政不用　郗萌曰荧惑犯守亢天下病头　东官候曰荧惑犯守亢二十日而去五谷不登大人忧乱臣在朝忠臣不进
　　荧惑犯氐三
　　荆州占曰荧惑犯氐左星左中郎将诛死右星右中郎将诛死皆期三年　甘氏曰荧惑入天子宫天子失其宫　郗萌曰荧惑守亢还入氐中三十日大人当之其逺氐者将大病在氐南行国有小防在其阳者男在其隂者女　甘氏曰荧惑入氐留守二十日不下当有贼臣在内下有反者【案班固天文志曰孝宣地节元年正月辛酉荧惑入氐其四年将军霍禹范明友及奉车霍山诸昆弟嫔婚为侍中诸曺九卿郡守皆谋反伏诛其应也】三十日不下其国兵起人主当之氐为天子之宫罚星入之不祥之徴所守之国其君死之　石氏曰荧惑入氐留二十日有一国之君系饥死若毒死者　郗萌曰荧惑入天门至氐前进退人主无出廊庙间无出国无之逺宫其间有伏阵之兵　荆州占曰荧惑入氐宿留之二十日大发卒战近期三十日中期六十日逺期百日　又占曰荧惑以戊辰嵗钩己入氐犯西南东北星光合者到己巳嵗大将军诛大赦天下　又占曰荧惑出东方若西方留氐者天子宫也去复还居之天子坐之　巫咸曰荧惑逆行氐失火一曰守氐多火灾　荆州占曰荧惑逆行氐地动　郗萌曰荧惑乘氐之左星天子自将兵于野一曰天下有大水大兵　又占曰荧惑出入留舍氐五十日不下天下大疾一曰二十日不下五月有病荆州占曰荧惑出入留舍氐十日其君当之　黄帝占曰荧惑守氐成钩己者大人忧【甘氏曰赦期六日】　石氏曰荧惑守氐大人忧若强国当之若主有系者饿而死若近臣忧非一国也政不安一曰天下有兵一曰大国忧春秋纬文曜钩曰荧惑与氐星合失地一百里　石氏曰荧惑守氐去一旬复还有大兵起二月有亡地　又占曰荧惑逆行守氐大臣谋反其事成　甘氏曰荧惑守氐大臣相谮主大战　巫咸曰荧惑守氐君有疾有兵起所守国其君恶之【案宋书天文志曰武帝永初二年六月乙酉荧惑犯氐景平元年庐陵王义真废王领豫州也】　海中占曰荧惑守氐国乱有反臣近臣有忧有兵期六月不出六十日赦不遍天下嵗春旱晚水不出其年人相食　黄帝占曰荧惑出氐复还守之强国之君恶之　郗萌曰荧惑守氐地震动又曰有土功事又曰守二十日相死亲近戮死者西北之夷来又曰守氐色黒国家有小防　荆州占曰荧惑守氐天子恶之【案宋书天文志曰武帝永初二年六月乙酉荧惑犯氐三年五月宫车晏驾】　郗萌曰荧惑守氐西为父母后为妻前为子东为身如此者臣弑君近期一年中二年逺五年　荆州占曰荧惑守氐成钩己者强国之君死之王者忧贵人有饥死囚系者谓东行反之还去两星二尺期百二十日去两星齐期二十日以赦解之　又占曰荧惑守氐去复反守之其色黄白与两星齐期十日去两星尺期六十日有赦又占曰荧惑色赤若黄以九月守氐六十日有夺地
　　死王期一年
　　荧惑犯房四
　　洛书曰荧惑犯房亾君之夷　文曜钩曰荧惑犯房宿将军为乱王者恶之　荆州占曰荧惑守犯凌房国君忧色青忧防赤忧兵积尸成山黒右将相诛白芒角大哭【司马彪天文志曰孝和永元五年九月火犯房北第一星为相六年正月司徒丁鸿薨宋书天文志曰魏明帝太和五年五月荧惑犯房占曰房四星股肱将相位也五月星犯守之将相有忧七月车骑将军张郃追诸葛亮为亮所害十二月太尉华歆死晋成帝咸康八年六月荧惑犯房上第二星占曰次相忧建元二年车骑将军江州刺史庾冰薨是时骠骑将军何充居内冰为次相也】　郗萌曰荧惑入房天子之宫大臣有反者天子忧期六月　又曰有白衣之防又占曰荧惑入房天下有防　又占曰荧惑入房三
　　道为天子有子　石氏曰荧惑入房马贵出房马贱郗萌曰荧惑出房北主也出其南诸臣也处之忧甚行除忧无故　海中占曰荧惑行房南旱若守之为防行房北为水若守之为兵　郗萌曰荧惑逆行房失火若地动　春秋演孔图曰尧恒视荧惑所在在房则改法蠲令【宋均曰房为天子明堂政教有门故改法蠲令也】又占曰荧惑磨心环房不留正舍徃来彷徉人主无下殿逺宫阙有伏兵　洛书曰荧惑钩己房主命凶　玉歴曰荧惑逆行房成钩己大人忧臣弑其君凶【郗萌曰期不出六十日也】下有反者大兵起文曜钩曰荧惑与房合车驰人走【宋均曰荧惑与房合为诸侯所逐也】郗萌曰荧惑与太白合房哭泣者多堂空　甘氏曰
　　荧惑贯房中央天下无兵出房南为男忧出其北女忧郗萌曰荧惑入房留二十日主出走留十五日主战
　　近期三十日逺三月　石氏曰荧惑出中道留也天下有夷期三月四月天下大赦　荆州占曰荧惑出入房中道良马用天下兵满野将相为盗大臣有忧　黄帝占曰荧惑守房十日不去山崩　又占曰荧惑守房大臣为乱王围于野天下作兵五年而止　石氏曰荧惑守房天下更政　黄帝占曰荧惑守房有兵与防居之三月其邦有殃五月受兵十月其野亡　又占曰荧惑守房贵人疾　又占曰荧惑守房三日五日天子车驾有惊　又占曰荧惑行房南犯守之为大旱行北犯守为大水在宋地　又占曰荧惑守房入之成钩己天子失宫期六十日　春秋纬説题辞曰房心木位荧惑守之烧弑阳类相灭子代位　石氏曰荧惑守房火近于木子火灭其母十日不去国有防【郗萌曰有崩主】十五日不去兵大起二十日不去臣弑君子杀父【郗萌曰臣叛其君子去其父也】民去邦邑隂阳相克天下大动期不出一年　石氏曰荧惑守房为大饥人相食死者不　又占曰荧惑守房为良马出廐　又占曰荧惑守房左丝絮贵其守隂间星将有喜　郗萌曰荧惑逆而西行守房十日成钩己大臣弑其主期不出六十日　石氏曰荧惑行不出房中央其年有氐守房王者恶之天下更政易王若将反逆者从近君起以赦令觧之　甘氏曰荧惑守房去复还成钩己若环绕之国有崩防戴麻天下将大乱诸侯起霸天子失其宫期六月　巫咸曰荧惑守房多水灾海中占曰荧惑守房三日鬼火夜行人民大恐多死
　　防　郗萌曰荧惑以九月守房车骑盖野期后年父子尽给军事无得留家者　又占曰荧惑守房土功兴留三十日地大动大兵起　又占曰荧惑守房心赦成钩己者水成己者火　又占曰荧惑守房间直心而留守房天下大乱东方大得西方大失　又占曰荧惑守房北燕赵负殃守中央鲁卫负殃　又占曰荧惑守房为胡兵发　荆州占曰荧惑守房期一年大臣盗国寳大兵起于后宗其芒角犯凌留三十日以上大臣凶一曰秦燕赵大凶　二十八宿山经注曰房心星宿闇黒荧惑守之二百日止则音声万民相声大水鱼盐五谷贵百姓愁苦　郗萌曰荧惑犯中乘守房左骖左服为君死所中将诛有中犯乘守房右骖右服为夫人死所中相诛　又占曰荧惑留逆犯守乘凌房左右骖主崩臣有隂谋逆徃乘凌中道天子失位而亾顺行乘凌中道天下和平　韩杨曰荧惑犯房钩钤王者忧【案宋书天文志曰晋穆帝井平三年三月乙酉荧惑逆行犯钩钤五年穆帝崩檀道鸾晋阳秋曰孝武大元十九年十一月甲申荧惑犯钩钤二十一年九月庚申帝崩宋书天文志曰宋武大明二年十一月庚戌荧惑犯房及钩钤壬子又犯钩钤占曰有兵其年索虏寇歴下遣羽林军讨破之】　郗萌曰荧惑犯乘钩钤大臣有误天子不尊事天者致火灾于宗庙王者不冝出宫下殿有谋匿于宗庙中者　石氏曰荧惑逆行至钩钤天子侍臣俱亡　春秋纬曰出行不节则荧惑守房钩钤　刘向洪范曰钩钤天子御也荧惑守之不大仆则奉车不黜则死【洪范曰汉宣帝本始元年荧惑守房其后六年奉车都尉霍山举家谋反诛灭】　郗萌曰荧惑守钩钤大赦若有徳令
　　荧惑犯心五
　　黄帝占曰荧惑犯心战不胜国大将鬭死一曰主亡海中占曰荧惑犯心天子王者絶嗣犯太子太子不得代犯庻子庻子不利　又占曰荧惑犯心必有饥饿而死者　郗萌曰荧惑犯心有谋臣不即有死王　文曜钩曰荧惑入心前后星相戮中野　郗萌曰荧惑入心大臣有反者天子忧之期六月　黄帝占曰荧惑经心清明烈照天下内奉王帝必延年　郗萌曰荧惑入角道逆行进退欲留氐亢因复少进绕心与房不留止舍徃来彷徉可三十日　又曰因以东西有忧南北有防春秋演孔图曰荧惑在心则缟素麻衣【宋均曰荧惑在心海内之】
　　【殃海内亾主故素缟麻衣】　郗萌曰荧惑回心若去之复还反之二日大赦　石氏曰荧惑乘心其国相死　又占曰荧惑犯蚀乘心右星太子有忧若不立一曰不死即去　洛书曰荧惑居心阳其国有喜居隂有忧　郗萌曰荧惑入心留二十日主病三十日疾困群臣亦然　陈卓曰荧惑留心近臣为乱　石氏曰荧惑舍心贵人振旅天下大兵若色不明防　司马彪天文志曰金火俱在心为大防　黄帝占曰荧惑宿心色靑有防色赤有兵宿心东为齐越西为秦郑【甘氏曰秦魏为中】南荆宋北卫赵【甘氏曰燕赵】中为魏鲁　文曜钩曰荧惑与心合主死不死出走又曰易帝　郗萌曰荧惑起角芒如剑刃经两角间进退不留止磨心以行有伏阵兵　甘氏曰荧惑贯心天下民饥　郗萌曰荧惑与心鬬天下暴防期三年洛书曰荧惑守心成钩己不言王命凶　春秋纬曰荧惑守心海内哭【案班固天文志曰汉髙帝十二年春荧惑守心四月宫车晏驾幸昭曰凢初崩为晏驾者臣子之心犹谓宫车当驾而出也　宋书天文志曰晋武帝太康八年三月荧惑守心永熙元年四月乙酉武帝薨光熙元年九月丁未荧惑守心十一月惠帝崩】　石氏曰荧惑守心大人易政主去其宫【案史记曰宋景公时荧惑守心子韦曰祸当君虽然可移于宰相公曰相吾之股肱所与治国家曰可移于民公曰民死寡人将谁为君子韦曰可移于嵗饥公曰嵗饥民困民谁以我为君子韦曰天居髙而听卑君有至徳之言天必三赏君荧惑果徙三舍行七星星当一年君夀延二十一年】海中占曰火守心色赤有兵臣谋其主黒主死白谋臣有赐爵者青大人有忧　石氏曰荧惑守心天子走失位入心必见血其国库兵出天下士半死五月大旱二十日不下天子有令有忧布大贵　雒书雒罪级曰荧惑守心必有逆臣起　石氏曰荧惑守心时王将军为乱　甘氏曰荧惑守心大臣为变谋其主诸侯皆起又占曰荧惑守心成钩己及环绕之天子失其宫期六月　巫咸曰荧惑守心万物不成土功兴一曰嵗水海中占曰荧惑守心天下大吟居之三月有殃五月受兵十月其野亡　石氏曰荧惑守心成钩己期三月大臣反攻战不将军死　海中占曰荧惑守心南为水北为旱　又占曰荧惑守心民流亡　郗萌曰荧惑守心南有小男防守北有小女防又曰以十月守心北不出其嵗国有大防以十月守心期六十日有辱主一曰皆起兵　又占曰荧惑守心为侵阳守心上下星名幸臣骖乘者有事黄帝占曰荧惑守心大人恶之　郗萌曰荧惑守心有反者从太子起一曰九卿为害又曰大国兵四起天子军破又曰二十日相死又曰守心留十日后死又曰守心三十日有女防　郗萌曰荧惑守心房间三十日地动　又占曰荧惑守心有反者从宗家【案宋书天文志曰晋元康九年六月荧惑守心八月入羽林后二年赵王废惠帝为太上皇俄而三王起兵讨赵王伦伦悉起中军兵相拒累月也】　荆州占曰荧惑守心色黒有兵必败陈卓曰荧惑守心期三十日彗星出王都西南指　冥占曰荧惑守心为饥【案袁宏汉纪曰安帝永初元年五月戊寅荧惑逆行守心三年三月京都饥人相食】　春秋纬説题辞曰荧惑守心主死天下大溃　黄帝占曰荧惑逆行而西守心二十日大臣为乱【袁宏汉纪曰安帝永初元年五月戊寅荧惑逆行守心司空周章谋诛邓隲兄弟废太后及上立平原王为帝事发觉自杀】　石氏曰荧惑逆行守心哭泣涔涔主命恶之国有大防与兵【案司马彪天文志曰孝灵中平三年四月荧惑逆行守心后三年而灵帝崩】国易政　郗萌曰荧惑逆行守心旱失火　陈卓曰荧惑逆而行心地震　黄帝占曰荧惑逆行守心环绕成钩己皆为大人忌期六月以赦解之　石氏曰荧惑逆行守心中央大星有白衣之防　巫咸曰荧惑中犯乘守心明堂大臣当之在阳为燕在隂为胡一曰有火异郗萌曰荧惑中犯乘守心明堂为万民备火近期一
　　年中期三年逺期九年一曰旱　又占曰荧惑中犯乘守庶子女主势行　又占曰荧惑中犯乘守蚀心右星为庶子有忧若死　又占曰荧惑中犯乘守太子星天心明堂星有大防又曰中国有小忧一曰宋忧　又曰中犯乘守太子星天下大赦　又占曰荧惑中犯乘守心明堂成钩己为大人忧近期十月逺期三年以赦令解之　海中占曰荧惑留逆犯守乘凌心星王者宫中乱臣下有谋易立天子者权在宗家得势大臣
　　荧惑犯尾六
　　文曜钩曰荧惑入尾三月客兵聚　郗萌曰荧惑入尾宫中有防防之臣　又占曰荧惑入尾箕九州当之甲乙日入东方有咎丙丁日入南方有咎戊巳日入中央有咎庚辛日入西方有咎壬癸日入北方有咎　荆州占曰荧惑入尾缣帛贵将相人民离其城郭　东官候曰荧惑入尾后宫有忧后恶之一曰幸臣乱宫　郗萌曰荧惑逆行尾者失火一曰大水　荆州占曰荧惑逆行尾其君淫泆　郗萌曰荧惑在尾与辰星相近天下牢开大赦　文曜钩曰荧惑绕尾踟蹰则以妾为妻荆州占曰荧惑入尾犯乘之天下有战兵　河图曰荧惑居尾阳其国有喜居隂有忧　黄帝占曰荧惑留尾箕臣下淫乱　郗萌曰荧惑舍司空三十日马多死一曰牛多死一曰蒭大贵　齐伯曰荧惑出入留舍尾其国且无人兵虽起不用吉其国缮城郭　石氏曰荧惑守尾嵗多妖祥　甘氏曰荧惑守尾皇后恐又曰人民为变国易政兵始动　巫咸曰荧惑守尾天下大饥人相食一曰留十日后忌　巫咸曰荧惑守尾下凌上君弱臣强奸臣贼子谋弑其主人民多死防又曰后宫干政又曰以十月守尾中央六十日天下发兵车骑行守端三十日发士卒　又占曰荧惑守尾人君为忧大臣作乱者反逆从大将家起期二十日　郗萌曰荧惑入守尾天下称兵　又占曰荧惑守尾二十日宫中匿谋嫔妾有防后者一曰满二日光明相及为女主　荆州占曰荧惑守九江赤地千里人民流亾谷贵三倍药草再倍布贵臣有毒弑其君大臣反守尾宫中匿谋后妾相妬三公九卿奸大将有反　冥占曰荧惑守尾后宫有相害者期百二十日又曰荧惑守尾舟船相望郗萌曰荧惑守尾箕九卿当之期二十日　春秋纬曰荧惑逆行守尾久者有兵起车骑聚于道大臣宫人为乱国易政　郗萌曰荧惑犯守尾为女主夫人妃后恶之　又占曰荧惑留逆犯守乘凌尾皇后有以珠玉簮珥惑天子者诬防大起后相贵臣诛宫人出走兵起宫门
　　荧惑犯箕七
　　春秋纬曰荧惑犯箕女主宫人有忧　郗萌曰荧惑犯箕天下国相击男不得耕女不得织牛马大死　春秋纬曰荧惑入箕主失位又曰天下大乱兵起【案宋书天文志曰晋永康元年八月荧惑入箕明年赵王簒位改元年寻为大兵所灭】　石氏曰荧惑入箕箕中一星民莫处其室养者星在箕南旱在箕北有年在箕踵者嵗熟　巫咸曰荧惑入箕中伺其出日而数之期二十日兵发伺始入处之率一日期十日军罢荆州占曰荧惑入箕盗大起多鬭死者嵗不熟　又占曰荧惑入箕后族有口舌事期六月入箕中仓粟出石氏曰荧惑出箕谷大贵天下大旱饥死　郗萌曰荧惑出天梁守箕大赦　又占曰荧惑逆行箕失火诸侯相谋　春秋图曰荧惑之箕有小赦　郗萌曰荧惑舍箕用事者坐之　又占曰荧惑舍司空三十日牛车大出马牛大死蒭大贵又曰留守箕后宫干政若有忧又曰臣下淫乱　又占曰荧惑出入留舍箕天下有兵事君臣属骑相连吏民相攻其国失地二百里又曰禾豆不成　黄帝占曰荧惑守箕左嵗恶天下劳　又占曰荧惑守箕燕王有疾一曰内变　文曜钩曰荧惑守箕主恐又曰人民饥糟糠又曰其国更市　又占曰荧惑守箕天下分离臣子谋咎在人主自恣　孝经纬曰荧惑守箕多土功事小旱雨泽霜露不时嵗为中　荆州占曰荧惑十月守箕天下大赦守箕前其国恶守后籴贵三倍　石氏曰荧惑守箕主恶　海中占曰荧惑守箕大旱　海中占曰荧惑以十月守箕名曰火入水万民饥死谷价五倍天下大赦　郗萌曰荧惑守箕贵臣乱其国主有淫事一曰攻急　又占曰荧惑守箕贵人多病死一曰主恐又曰地动守三月彗星出　又占曰荧惑守箕嵗水　又占曰荧惑守箕若留止箕口中兵起有兵罢　荆州占曰荧惑守箕有大淫事九卿当之若狐狢有忧　黄帝占曰荧惑入箕中守之天下兵起吏民相攻士卒半死人民流亡不居其乡其国失地巫咸曰荧惑入箕去复还守之贵臣有诛乱主者国有土功之急贵人多死大水万里泽为海桥梁不通　郗萌曰荧惑入箕中若守箕宫中口舌之事仓谷出三月六月　又占曰荧惑入箕去复还守之天下饥期不出三年中　荆州占曰荧惑入箕守之若犯乘箕牛马多疾北夷来降












　　唐开元占经卷三十一
<子部,术数类,占候之属,唐开元占经>
　　钦定四库全书
　　唐开元占经卷三十二
　　唐　瞿昙悉达　撰
　　荧惑占三
　　荧惑犯北方七宿
　　荧惑犯南斗
　　石氏曰荧惑犯南斗为赦又曰破军杀将　海中占曰荧惑犯南斗且有反臣道路不通丞相有事【案司马彪天文志曰孝顺永和二年八月庚子荧惑犯南斗明年五月吴郡太守羊珎等起兵反杀吏民烧宫室太守王衡拒杀珎等又江贼蔡伯流等数百人攻庐陵九江烧灭城郭杀都尉】　圣洽符曰荧惑入南斗口将相有谋反者　石氏曰荧惑入南斗三月吴王死二月王后死一月相死不死出走又曰大国之臣外内谋大乱【案宋书天文志曰吴王赤乌十三年五月荧惑北至逆行入南斗犯魁第二星而东大元二月权薨是时王陵谋立楚王彪晋太安二年正月荧惑入南斗七月右卫将军陈眕率众奉帝伐成都王大军败绩兵逼乘舆九月王又攻成都王于邺邺兵溃成都由是衰亡帝还洛张方又胁如长安时天下盗贼群起张昌尤甚】甘氏曰荧惑入南斗中国大乱兵大起【司马彪天文志曰孝顺嘉平元年十月荧惑入南斗中其十一月防稽贼许昭聚众自称大将军昭父坐为越王攻破郡县也】荧惑入南斗口中大臣反被诛者若将相出走　郗萌曰荧惑入南斗国饥荧惑入南斗口中立太子期不出百二十日荧惑入南斗天下受爵禄期六十日若九十日荧惑逆行三芒入斗口中必有亾国死王　玉歴曰逆行角入斗口中必有大防　郗萌曰荧惑行南斗有土功事　海中占曰荧惑逆行南斗怒动大明天下大惊　郗萌曰荧惑过南斗出斗上行疾天子忧出斗下行疾臣有忧　春秋纬曰荧惑入南斗先潦后大旱郗萌曰荧惑留南斗无功者赏　甘氏曰荧惑舍南斗之西木菓不实　海中占曰荧惑舍南斗环绕成钩己太尉上卿宰相死　郗萌曰荧惑舍南斗之东天下大战一曰守三十日其君忧　玉厯曰荧惑出入留舍斗魁之中五日不下天下有兵将军国易政改元不出一年有兵事　黄帝占曰荧惑守南斗百日五谷出妇女转漕若有诸侯客来见天子者　荧惑守南斗籴贵又曰七日以上太子疾十二日以上庶子当之又曰去复还守之吴越有忧期不出三年　河图曰荧惑守南斗宰相坐之有兵罢　荧惑逆行守南斗山崩又曰兵车合国君为帅　石氏曰荧惑守南斗百二日大赦　巫咸曰荧惑入南斗若留守所守之国当诛　五行传曰荧惑与斗晨出东方因留守斗其国絶嗣【汉书景帝元年七月丙戌荧惑在斗晨出东方留守斗后三年吴王濞率七国举反汉太尉周亚夫败之灭国之应】荧惑守南斗为乱为贼为防为兵守之久其国絶嗣【汉武帝元鼎中荧惑守南斗是时南越王赵婴齐将入朝汉其相吕嘉不愿内属乃杀其王及王太后举兵反汉遣六将军将兵诛之遂灭其国置交州为七郡也】　海中占曰荧惑守南斗旱多火灾　郗萌曰荧惑守南斗留二十日大人忧守三十日有徳令　郗萌曰荧惑以十月守南斗三十日民介胄不出一百日其国有亾兵　荧惑守南斗有内变期一年荧惑守南斗地动婴儿多疾死关梁不通留二十日以上出复大人忧期五月　陈卓曰荧惑守南斗五谷不成期百二十日又曰荧惑守南斗且有废臣天下大乱道路不通一曰上官吏死
　　荧惑犯牵牛二
　　郗萌曰荧惑犯牵牛其国之君必有外其大臣　陈卓曰荧惑犯牵牛臣谋主　石氏曰荧惑入牵牛中四月越主死　巫咸曰荧惑入牵牛籴大贵　二十八宿山经注曰荧惑入留牵牛三日不出越王为强兵所逐陈卓曰荧惑入牵牛三月若四月齐王死一曰晋王当之　郗萌曰荧惑乘牵牛为天下有大水起谷贵人相弃于道　挺辅占曰牵牛为令天下者荧惑居阳则喜居隂则忧　海中占曰荧惑出入留舍牵牛春旱秋水一曰关梁不通　齐伯曰荧惑出入留舍牵牛三十日不下薪蒿有急牛且大贵进行十度以上至三十度不出百六十日客兵来　黄帝占曰荧惑守牵牛民为乱贵人多死　石氏曰荧惑守牵牛民饿有自卖者　巫咸曰荧惑守牵牛为多火灾又曰牛大疫多有死者灾非一国牛贵十倍石氏曰三倍道无行牛一曰当有税牛之役　海中占曰荧惑守牵牛为旱　荧惑守牵牛有急行又曰嵗多雨露　郗萌曰荧惑十月守牵牛不十日兵大起　荧惑守牵牛若有谷畜产事　荧惑守牵牛有牺牲之事有反逆者从中起有走军死将期一年【案宋书天文志曰晋成帝咸康元年六月乙亥火犯牵牛中央星建元二年征西将军庾亮薨】　荆州占曰荧惑守牵牛三十日以上人相食　北官候曰荧惑守牵牛二十日以上有反逆者牛车用期四十日若七十日　圣洽符曰荧惑入守牵牛嵗大水津河不通五谷大伤其嵗不中　郗萌曰荧惑入牵牛中出守牵牛之南有大赦期二十日荆州占曰荧惑以春二月三月留牵牛相守者蒭蒿贵至八月止　又占曰荧惑犯守牵牛大星臣谋主诸侯将兵大人忧之其国乱人民饥甘氏曰荧惑犯牵牛留守之有破军杀将　海中占
　　曰荧惑犯守牵牛诸侯多疾
　　荧惑犯须女三
　　帝览嬉曰荧惑犯须女若守之三十日不下女主有病者若府藏中有甲兵十日不下主后有死者期百八十日　石氏曰荧惑入须女中旬主后死　郗萌曰荧惑入须女留二十日为天子受女之庆近期三十日逺期四月　荧惑入须女籴贵石三百人有自卖不出县邑有死者　荧惑入守妃贵人女子多死者　荆州占曰荧惑入须女布帛贵天子内美女不然甲兵起　郗萌曰荧惑出须女中主也出须女两傍诸臣也留为忧春秋纬曰荧惑之须女上求女　郗萌曰荧惑在须女逆行至牛复还女倐去倐还为千里无稼穑　河图曰荧惑居须女阳有喜居隂有忧　郗萌曰荧惑舍须女蚕不得　荧惑出入留舍须女五十日不下天下人民大恐其国开库出兵加于吴越城　荧惑留须女有反逆者从女者诸夫人家起　齐伯曰荧惑出入留须女十日不下刀剑大贵　黄帝占曰荧惑以十二月守须女之西南奸人入邑守其北百日有诸侯嫁女絶国者黄帝占曰荧惑守须女皇后疾宫中有火灾　文曜
　　钩曰荧惑守须女人主以媵为后以妾为妻若有献女者　甘氏曰荧惑守须女王者发布帛守二十日丝绵布帛大贵　陈卓曰荧惑守须女大人不安五谷不登民多病疾　甘氏曰荧惑守须女国饥籴贵民有自卖者　巫咸曰荧惑守须女邦有女子防主后也又曰宫女有忧牛角大贵　郗萌曰荧惑守须女后夫人有忧大人不安　荧惑守须女女子为天下政一曰女子为乱法令更行疾无忧国有嫁女娶妇事臣下衣服奢侈守三十日其君忧　荧惑守须女北国大水人民处木上　荆州占曰荧惑守须女色靑有女防宫女有忧黒女多死黄白吉　海中占曰荧惑犯守须女多妖祥大臣当之　荆州占曰荧惑守犯乘须女二十日大人妇女有反逆者从女起若有女防其年籴三倍人民多死陈卓曰荧惑留逆犯守乘凌须女天子及大臣有变
　　必有竒令
　　荧惑犯虚四
　　黄帝占曰荧惑入虚东一曰居其左右君恐失火【荆州占曰君有大事】　文曜钩曰荧惑入虚咎在毁伤　石氏曰荧惑入虚中三月齐王死入旬相死不死出走　巫咸曰荧惑入虚中伺其出日而数之期三十日为兵发伺始入处之变一日期十日军罢　郗萌曰荧惑入虚逐功臣一曰牛车贵　荆州占曰荧惑入虚天下有变诸侯有死者有罢军破将天下更政令期一年　陈卓曰荧惑在虚东东藩旱在虚南楚地旱在虚西庐江旱在虚北辽东辽西旱　郗萌曰荧惑入虚成钩己天下大乱政急大人忧以战不胜一曰有徳令　春秋纬曰荧惑留虚有以防徭　郗萌曰荧惑留虚群臣不尊敬祭祀女主不谨　荧惑留虚三十日其君臣忧　荧惑舍天府天下喜赐诸侯王又曰舍天府门中央天下赦　齐伯曰荧惑出入留舍虚之间忧在齐其国治城郭兵来期不出十年中败　黄帝占曰荧惑守虚赤地千里人相食　荧惑守虚大臣为乱百姓多疾　圣洽符曰荧惑守虚百二十日以上诸侯増土地将有庆赐爵封者春秋图曰荧惑守虚五谷大贵吏民死觧　石氏曰荧惑守虚将军及兵发起天下更令【晏子春秋曰荧惑守虚期年不去公问晏子曰孰当之晏子曰齐当之公不悦曰天下大国十二齐何以独当之晏子曰虚齐分野且天下之殃固于富强为善不用出政不行贤人使逺防人反昌百姓疾怨是以列舍无次荧惑逆行公曰可去乎对曰出寃聚之狱使反田矣散百官之财施之民矣赈孤寡而敬老人若能是者恶可去何独孽乎公曰善行之三日而荧惑迁】　郗萌曰荧惑守虚危有土功事九十日天下乱嵗大饥　甘氏曰荧惑守危以人民为变天下大水　郗萌曰荧惑守危以民流多死一曰女子多死　玉厯曰荧惑守危以水火入多疾疫若有土功修治陵庙期不出年　黄帝占曰荧惑入虚而犯守之天子自将兵流血满野必有死国死王期三年　郗萌曰荧惑犯守虚有土功之事一曰合于虚土功当举　石氏曰荧惑犯守虚天下有变更令者百姓多疾嵗旱不熟赤地千里谷籴踊贵菽粟三倍【荆州占曰十倍】
　　荧惑犯危五
　　荆州占曰荧惑犯危天下大乱　黄帝占曰荧惑入危大赦天下　石氏曰荧惑入危贼臣起　荧惑入危中三月齐王死不死出走　郗萌曰荧惑入危中天下有变更之令又曰入天府天子临府事　黄帝占曰荧惑入危越地亡　郗萌曰荧惑逆行危其君简祭祀　荧惑入危留之以过复还留之大人当之　荧惑留危群臣不敬宗祀　荧惑舍天府天子赐诸侯王舍门中天下赦　荧惑出入留舍危其国缮城郭而起兵　巫咸曰荧惑出入留舍危国中大乱吏民相攻　荧惑守危大国有忧人民为变国易政不出其年天下大疾死者不　荧惑守危国为政者急　黄帝占曰荧惑守危大臣为乱　文曜钩曰荧惑守危民多疾疫嵗旱不熟天下大饥兵起　海中占曰荧惑守危春旱秋多水灾郗萌曰荧惑守危大人变常　荧惑守危賔客有事
　　死　荧惑守危宫地震裂　荧惑守危为大人盖屋事荆州占曰荧惑守危南方有兵诸侯有死者库室有
　　缮者　陈卓曰荧惑守危宫多火灾　北官候曰荧惑守危有土功饥兵起诸侯相谋　石氏曰荧惑守危守之三十日不下有立宫庙哭泣之事六十日不下国易政　荆州占曰荧惑入危乘守二十日若九十日东方兵起国有死者嵗旱不熟籴十倍民食草木嫁妻卖子牛羊倍价　荧惑乘危天下大乱　北官候曰荧惑入危留守三十日若九十日天下易政咎以入日占　黄帝占曰荧惑入危诸侯王谋大兵起天下易变若有土功守上星为人民死守中星诸侯死守下星大臣死期百八十日　郗萌曰荧惑守坟墓为人主有哭泣声
　　荧惑犯营室六
　　郗萌曰荧惑犯营室者犯阳为阳有急犯隂为隂有急石氏曰荧惑犯营室以贱人为役　荧惑入营室中
　　入三月卫君死入五月相死不死出走　荆州占曰荧惑犯乘营室诸侯相攻大战籴倍　甘氏曰荧惑入营室大臣匿谋　巫咸曰荧惑入营室臣伐主一曰有兵兵罢　郗萌曰荧惑入营室壁中有恶谋　荧惑入营室中贼臣起非盗乃客期六十日　荆州占曰荧惑入营室齐国有兵诸侯若民多死嵗不收期十月　圣洽符曰荧惑逆行营室成钩己天子失宫殿大臣为乱兵大起　石氏曰荧惑逆行营室环绕之三十日有破国六十日不下有崩王吴太子死期一年中二年逺三年石氏曰荧惑逆行经犯营室臣谋兵起　河图曰荧
　　惑居营室两军相据当相和不相和有殃罚　荆州占曰荧惑经营室中诸侯兵相谋　洛书曰荧惑入营室留守之大人有忧臣有隂欲杀主者后宫有大变期不出年　黄帝占曰荧惑入营室中天子宫也留二十日已上天子恶之【郗萌曰天子失位也】期不出十月中其经之大臣伐主　海中占曰荧惑入营室留二十日天子死守其南皇后死【郗萌忌忌】守其西太子死【郗萌忌忌】守其北为诸侯有死者　郗萌曰荧惑留营室六月大人忧期百日　陈卓曰荧惑留营室后死一曰臣下欲为贼　北官候曰荧惑舍营室大人死复居久者三年祸发中二年近一年居其隂万家邑拔千家邑败掠居其阳千家邑拔万家邑亾　郗萌曰荧惑出入留舍营室中有客来欲见君者其嵗多土功　河图曰荧惑守营室火起后宫有变赤色怒赤而环之成钩己乃有咎不然无咎必察喜怒以决吉凶　元命包曰荧惑守营室群妃鬭　文曜钩曰荧惑守营室专于妻妃　石氏曰荧惑守营室天子为军自守王者有水灾籴贵　又曰守三月王者崩及立王　甘氏曰荧惑守营室客烧主人将军凶不有诛必有逆兵主将去之有祸又曰人民为变守之三十日以上天子死　巫咸曰荧惑守营室旱五谷不成多火灾　海中占曰荧惑守营室人民疾疫多死亡　郗萌曰荧惑守营室人君攻宫室为土功事又曰以正月守营室三月若五月有大旱之灾天下大饥　石氏曰营惑入若守天宫四十日诸侯转粟千里各虚　文曜钩曰荧惑入守犯营室以内淫近色及天殃皆不以命终王者恶之　郗萌曰荧惑犯守营室中皆有土功事黄帝占曰荧惑守离宫正东为父守正西为母守正
　　北为妻守正南为子守舍星为身其焰赫赫其国离易期三年逺五年兵起
　　荧惑犯东壁七
　　春秋图曰荧惑入东壁百九十日且服劳　文曜钩曰荧惑入东壁大臣为谋人主自将兵贼臣内起天子以兵自守　石氏曰荧惑入东壁中三月卫君死入五月相死不死出走　甘氏曰荧惑入东壁有匿谋　郗萌曰荧惑入东壁九州当之甲乙日入东方有咎丙丁日入南方有咎戊巳日入中央有咎庚辛日入西方有咎壬癸日入北方有咎　荧惑入东壁民疾　荆州占曰荧惑入东壁大臣有谋杀者　北官候曰荧惑入东壁天下以食为忧　海中占曰赤星入营室东壁大臣凌主　河图曰荧惑入东壁两军相防当相和不相和有殃罚　郗萌曰荧惑出入留舍东壁三十日不下五谷贵民流亡不居其乡六十日不下兵至其国　黄帝占曰荧惑守东壁言政事者诛术士不相隐藏内外相譛以相胜正三军亦大起兵　巫咸曰荧惑入东壁嵗不熟万物不成　海中占曰荧惑守室壁宫失火一曰旱五谷不成一曰兵民多死　郗萌曰荧惑守东壁为天下兵起一曰伏兵起又曰为大人卫守又为多水若嵗晚水或西方有忧　荧惑守东壁三十日其君忧二十日大赦　荧惑守东壁为有土功事　荧惑守东壁其光润泽大吉荧惑守东壁三十日不下三年兵起　荆州占曰荧惑守东壁人主自将兵籴石至千又曰文章者伤　郗萌曰荧惑守东壁诸侯相谋　陈卓曰荧惑守东壁王者大灾　北官候曰荧惑守东壁守其南主后死守其西天于死守其北诸侯死守其东大人自将兵　荧惑守东壁臣下不明　巫咸曰荧惑入东壁留守之有土功　郗萌曰荧惑留守东壁臣下防法二十日以上贼臣起期十月　荆州占曰荧惑逆行守乘壁女主自恐一曰民多疾　齐伯曰荧惑逆行守东壁成钩己有大兵加于卫其国无以待之若三月不下卫王死不则出走












　　唐开元占经卷三十二
　　钦定四库全书
　　唐开元占经卷三十三
　　唐　瞿昙悉达　撰
　　荧惑占四
　　荧惑犯西方七宿
　　荧惑犯奎一
　　黄帝占曰荧惑入奎中民多疾又曰乱臣弑其主　文曜钩曰荧惑入奎主偏阿诛不决　石氏曰荧惑入奎中三月鲁主死及国相死不死出走　北官曰荧惑入奎成勾己及环绕之天子灾宫殿期六月　海中占曰荧惑润泽出奎有喜令其变色入奎有伪令来者若出奎有伪令出使者　巫咸曰荧惑从娄逆行至奎有兵起　甘氏曰荧惑入奎环绕之三十日相死三月不行其国王死不死出走期三年　石氏曰荧惑入奎留二十日以上大臣有匿谋若国有伏贼期八十日若九月　郗萌曰荧惑留奎臣下专权一曰霸者争立　孝经章句曰荧惑舎奎有兵起其民有自卖于县邑者岁为下　齐伯曰荧惑出入留舎奎天下且有争言者不且有伏士出者其国兵至加于鲁之城其国无以得之黄帝占曰荧惑守奎农夫不得耕　春秋圗曰荧惑
　　守奎天下有叛者　感精符曰荧惑守奎库兵当起车骑用国有死君岁多狱事　石氏曰荧惑守奎兵起北夷侵边一曰粟有补于民　甘氏曰荧惑至奎其国相谮天下怀忧父子不相信君隔臣蔽又曰民多疾　荧惑守奎摇动进退为赦又曰天下有水民多死　巫咸曰荧惑守奎天下大水　海中占曰荧惑守奎其国坐之三十日不下其君忧　郗萌曰荧惑守奎多狱关梁不通又曰女淫　荧惑以二月守奎百日多出盗又曰女子多乳死者　荧惑守奎为沟渎事一曰有水事荆州占曰荧惑守奎为王者忧一曰大人当之　荧惑守奎兵起车骑满野贵人多病若有死者菽粟贵一曰岁大熟　西官曰荧惑守奎二十日以上大臣有谋国有兵若有死王兵加于鲁国之地期一年　荧惑守奎其国诸贵为孽国有大贼谋在近臣近期三月逺期九月　荧惑守奎兵官当之期百二十日又曰荧惑以二月守奎多盗贼来二千石多调役之事　石氏曰荧惑守奎色正明留二十日以上下有兵　荆州占曰荧惑逆行守奎女子多暴死
　　荧惑犯娄二
　　石氏曰荧惑入娄中三月鲁主死入旬相死不死出走荧惑入娄而守之天下有聚众兵大起车骑用必有
　　死君走相天下不熟饥非一国若山林有大盗路不通期一年逺二年　甘氏曰荧惑入娄国有兵人民多死荆州占曰荧惑入娄天下有聚众近期四十日逺期
　　二百四十日兵大起车骑用　西官曰荧惑起芒角而入娄国且有焚烧仓库之灾　石氏曰荧惑逆行入娄成勾己国有焚烧仓廪库之灾若逆行至奎大兵起臣谋君将军为乱期不出年　荆州占曰荧惑留娄狱多奸　郗萌曰荧惑出入留舎娄中守之色赤而光明胡人为凶　齐伯五星占曰荧惑出入留舎娄其国必有名者死　石氏曰荧惑守娄即库兵动民多死　荧惑守娄为有白衣之防　甘氏曰荧惑守娄有大臣不当其位损常制乱政者又曰有水殃民多疾　巫咸曰荧惑守娄中民病大水金银贵　荧惑守娄旱为多火灾五谷贵　郗萌曰荧惑守娄有兵北夷侵边道不通又曰关梁不通霸者争立又曰大赦天下又曰北主死又曰牛多死牛大贵　荧惑以二月守娄百日多山盗一曰女多乳死　荧惑守娄之南大赦　荆州占曰荧惑守娄岁大饥若收财物　陈卓曰荧惑守娄二十日以上宫中大臣死期八十日　玉历曰荧惑守奎娄有名人死民多疾　百二十占曰荧惑守娄车骑发有死军一曰贵人当狱事　海中占曰荧惑入若守娄天子受贺期三十日逺八月　郗萌曰荧惑入守娄其国坐之一曰守三十日其君忧
　　荧惑犯胃三
　　郗萌曰荧惑犯胃为天下谷无实以食为忧　荧惑犯胃为国有暴兵伐中国者　石氏曰荧惑入胃主死入三旬王后死　甘氏曰荧惑入胃二十日天下有兵乱仓粟出　郗萌曰荧惑入天府法令更　荆州占曰荧惑入胃国有匿谋其事不行　荧惑以三月入胃进退犯凌百日以上天下仓廪不实国有大兵流血千里二十八宿山经曰荧惑黄黑绕环胃昴毕忧多疾死春秋图曰荧惑之胃贱人当有封者　石氏曰荧惑舍于胃天下大饥有转粟之令　黄帝占曰荧惑守胃籴大贵　河图曰荧惑守胃其年旱饥民多疫疾仓粟大出　文曜钩曰荧惑守胃其国贵人戮死贱人当贵一曰大人有入牢狱者　石氏曰荧惑守胃其年旱饥民多疾王者行仁则大吉【甘氏曰王者行仁则荧惑去也】以火尅金以仁教义天下无咎　荧惑守胃天下藏府有火灾　甘氏曰荧惑守胃有水殃　海中占曰荧惑守胃三十日其君忧　郗萌曰荧惑守胃大臣不爱百姓一曰牢狱空荆州占曰荧惑守胃铜贵　西官曰荧惑守胃若其中星众者则粟聚星少粟散　石氏曰荧惑入胃而守之三十日不下赵地大急人民半死大兵起客军败主人胜期不出一年　巫咸曰荧惑入若守胃东出民扰郗萌曰荧惑入若守胃牛疾　荧惑入若守胃若天
　　仓四十日旱　陈卓曰荧惑入犯守胃贵人有死者若贵人子系狱　圣洽符曰荧惑逆行守胃天下有急兵人民饥仓廪用有赋敛之忧若有火灾
　　荧惑犯昴四
　　巫咸曰荧惑犯昴若入之中国有邉警匈奴大出四夷兵起国有忧【案晋书天文志曰晋成帝咸和六年十一月荧惑守胃昴八年七月石勒死石虎自立多所残灭是时虽勒虎僣号而其强常占昴不关太微紫微宫】　文曜钩曰弃法律荧惑入昴　石氏曰荧惑入昴天子有急令　郗萌曰荧惑入昴天下大安无兵有兵亦罢四月五月大赦近期十五日逺期三十日赦又曰不可为害一曰贵人多戮死　巫咸曰荧惑入昴毕中一入一出即有大兵可立而待　郗萌曰荧惑逆行入昴成勾己天下大赦期八十日　洛书曰荧惑入昴二十日不下国有大众甲兵大起将军有出者【巫咸曰期六十日逺六月】岁大旱人饥　海中占曰荧惑入昴留二十日以上牛马多疾　郗萌曰荧惑留昴典吏多为奸者　甘氏曰荧惑舎昴天下多大贼　郗萌曰荧惑舎昴天下多赋敛　巫咸曰荧惑出入留昴赤色而光因犯以行边地多警不出三月军起在其西北八百里　齐伯占曰荧惑出入留舍犯昴多有立屋室且有兵　黄帝占曰荧惑以春三月守昴夏旱夏守秋旱秋守冬旱冬守春旱荧惑守天狱赦　河圗曰君苛政扰民苦其诛愁气布则荧惑守昴六月大怪　孝经章句曰荧惑守昴天下多狱其政烦雨泽不时岁为中　巫咸曰火犯守昴四夷兵起　甘氏曰荧惑守昴无罪者诛【案石虎列传曰十一年冬荧惑守昴五十余日不移太史令赵揽奏昴赵分也荧惑舎留分其王恶之冝以朝廷宠贵大臣姓王者当之虎于是假以他罪诛中书监王浚欲以消咎于是议者进以宋景三吐仁君之言荧惑退舍夫修短分定命不可延而杀人求福不亦悖乎】　巫咸曰荧惑守昴天下多火灾万物不成人民疾多死　海中占曰荧惑守昴边境不宁　荧惑守昴忧在大人郗萌曰荧惑守昴大人为乱天下谋主大将出反国政不安一曰多狱事大将有囚者又曰地裂山崩又曰守一二日相死火以夏三月守昴至秋籴贵　荧惑守昴男子有急一曰女子有急　荧惑守昴当有津河发事荧惑以二月守昴百日其国有流民　荆州占曰荧
　　惑守昴东齐越负兵守其南荆宋负兵守其西秦郑负兵守其北燕赵负兵　荧惑守昴星色大而黄马牛贵西官曰荧惑守昴兎多死春三月旱牛马皆死
　　荧惑守昴大将有外出者若忧旱野有流血大将死士卒病　百二十占曰荧惑守昴且有急令诸侯谋道不通阳为中国阴为四夷若阴国有忧　石氏曰荧惑若以三月守昴皆百二十日其国有白衣之聚　巫咸曰荧惑守昴以去后反守之有臣为天子破匈奴者期三年　荆州占曰荧惑若守昴北主突厥王死【宋书天文志曰晋成帝咸和八年七月火入昴是月石勒死】　春秋圗曰荧惑经昴毕之间而守之三十日不出即马踊其足群凶相续妇儿哀哭无所止属民食不足人相食　西官曰荧惑犯守昴中民疾病一曰赦狱讼疑出囚　郗萌曰荧惑中犯乗守昴兵北征匈奴又曰为天下有祸一曰逆臣为乱
　　荧惑犯毕五
　　黄帝占曰荧惑犯毕右角大战犯毕左角小战　荧惑犯毕出其北为阴国有忧出其南阳国有忧　海中占曰荧惑犯毕国有畋猎之事　黄帝占曰荧惑入毕中国君有卫守　文曜钩曰荧惑入毕而出之有赦令一曰有德令爵禄之事期一百八十日　巫咸曰荧惑入毕将相忧一曰国相乱　荧惑入毕中各伺其出日而数之二日期二十日为兵发伺如入处之率一日期十日军罢　郗萌曰荧惑入毕中有女主防　荧惑入毕中有大赦令期十五日若三十日将若相忧若其国有白衣之聚期不出一年　荧惑入毕为忧兵其国易主玉歴曰荧惑入毕将相有咎　郗萌曰荧惑出毕中
　　央主也出旁臣也其行徐忧其行疾无故　石氏曰荧惑出毕阳则旱出阴则水为政令不行　五行传曰荧惑行毕至昴为死防【案汉文帝七年荧惑东行行毕阳还毕东北西而逆行至昴南而东行后四年赵王与七国谋反北连匈奴诛死之应】　河圗曰荧惑在毕毕天空也不可为人客为人客者殃罚　春秋纬曰荧惑之毕有德令　郗萌曰荧惑与毕合幷光主必亡　荧惑留毕昴间天下道路塞关梁不通　荧惑入毕中留二十日以上兵起期四十日若三月　西官曰荧惑留毕臣猎不当　甘氏曰荧惑舎毕其国多枉刑　郗萌曰荧惑舍毕口六十日贵人诛死一曰贵臣有夷族者一曰贵臣有饿死者　荧惑舍毕之口其国灭无后荧惑舍毕辅太子奉蕃国　荧惑入舎毕边有兵　荧惑出入舎留毕左右明年小旱又曰明年天下有失地之君　齐伯曰荧惑出留舎毕中军起三年若居其左右兵起其野禾豆不入岁小旱必有失土之君　春秋纬曰荧惑守毕口即马驰人走天下有急兵国有败伤人民流亡　文曜钩曰畋猎不时荧惑逆守毕　甄曜度曰荧惑守毕将相有忧白衣之防【郗萌曰期在岁中案宋书天文志曰荧惑守毕占曰万民饥后大官多防公主薨亡天子举哀相继岁大旱民饥】　石氏曰荧惑守毕天子虐国多枉刑　甘氏曰荧惑守毕边兵大惊侵凌中国仓谷出又曰敌兵起　郗萌曰荧惑守毕不出二十日若三十日大赦一曰成勾己赦一曰环绕之赦　荧惑守毕有亡国又曰天下多盗一曰大帅将兵期二十日邑驱掠　荧惑守毕太岁子午卯酉有兵荧惑守毕三十日其君忧若以四月守毕踵大人忧之石氏曰荧惑守毕有大兵大师为乱　郗萌曰荧惑
　　以四月守毕百日匈奴有降王三十日男子有赍爵命若有赦令　荧惑入毕己去复还守之诸侯女子贵臣有诛者期不出三年　荆州占曰荧惑守毕有走君荧惑守毕踵人民骇走去家千里儿妇啼哭无所触抵留一月大兵连薄留二月二年战留三月三年战三月以上易政　荧惑入毕去复还守之有吏臣为天子破匈奴者期三年　荧惑逆守毕兵大起马顿蹄牛运其角妇儿碌碌无所止属万民去其处饥于菽粟人相食若其国正不安其留二十日以上贵人当有掠者期七十日越地凶　河圗曰荧惑入毕留守之六十日不下有女主之防大臣诸侯相谋边兵起若有战期一年陈卓曰荧惑犯附耳为兵起若将相有防忧不即免退
　　荧惑犯觜觹六
　　石氏曰荧惑犯觜觹其国兵起天下动移　甘氏曰荧惑入觜中天下有善政　郗萌曰荧惑入觜觹中伺其出日而数之期二十日兵发伺始入处之率一日期十日军罢　甘氏曰荧惑出觜觹间天下乱西方大得东方大失【西官曰东方吉西方凶】　春秋圗曰荧惑之觜觹大臣且有忧　石氏曰荧惑以觜觹合赵相死　郗萌曰荧惑以觜觹合无光主必亡　荆州占曰荧惑留觜觹诛罢不行　荧惑出入留舍觜觹君臣将兵　黄帝占曰荧惑守觜觹将军反天子之军破牛马有急行　黄帝占曰荧惑守觜觹参国有防期六十日若籴贵　文曜钩曰逐功臣荧惑守觜参　石氏曰荧惑守觜觹西方客动侵地欲为君王崇礼以制义则国安一曰西羗兵起荧惑守觜觹君臣和同　甘氏曰荧惑守觜觹万物
　　不生天下愁悲　巫咸曰荧惑守觜觹旱多火灾五谷不成天子不可动兵　巫咸曰荧惑守觜觹有石堕其野者一曰有怪石以入日占何国　荧惑守觜觹谷贵入之石二百不入石一百　海中占曰荧惑守觜觹其国有忧　郗萌曰荧惑守觜觹参弃法律又曰小民多伤荧惑犯守觜觹不出三十日有兵　荧惑守觜觹国
　　易政天下多不孝子父子相鬬鐡器贵一曰禾贵　西官曰荧惑守虎首一日为十日以上天下兵起斧钺用　齐伯曰荧惑守觜觹害国之君将兵入于秦之域矣六畜大疫山谷尽空　春秋圗曰荧惑守觜觹有兵起将为乱若有急令天下斧钺大用不出百八十日黄帝占曰荧惑犯觜觹野多反者斧钺用　郗萌曰荧惑犯觜觹而守之六十日其国有防大臣有诛被逐者万物不生天下饥谷大贵
　　荧惑犯参七
　　黄帝占曰荧惑犯参有大将反者兵大连精四方相射王者不安转徙宫室　石氏曰荧惑犯参左肩大战星角明大天下之兵卒起而强微细天下兵弱　说题辞曰荧惑入参主威下国废　文曜钩曰荧惑入伐有兵战守之五日以上大将死　郗萌曰荧惑入参若伐天子忧市一曰君国失市　春秋纬曰荧惑逆入参成勾己天下大乱天子失度大人忧若环绕之主命恶若有大防期一年逺三年　荆州占曰荧惑逆入参必有一国之君饿若戮死者　春秋圗曰荧惑之参将有忧郗萌曰荧惑南至参将必有下狱者　甘氏曰荧惑舎伐不出三旬大赦　郗萌曰荧惑宿参若伐直横者为有反臣中兵　荧惑入参一月相死二月后死三月君死　西官曰荧惑入参留二十日以上兵战出期七十二日若十月若有防小儿多伤　郗萌曰荧惑逆行若留止衡中为兵军起　荧惑出入留舎参中天子宫中兵起　黄帝占曰荧惑守参多霜雹　河图曰荧惑以四月守参其国兵起兵起宫中战有功若封侯者五月守之大人有忧下狱者　孝经章句曰荧惑守参兵大杀千里之行淮主亦惊牛马多死雨泽不时岁为下石氏曰荧惑守参大将军反天子之军破牛马急行
　　麦大贵人相食　甘氏曰荧惑守参王者不安徙宫室巫咸曰荧惑守参有怪石堕其野以入内占　荧惑
　　守参旱多火灾万物五谷不成其国有忧　海中占曰荧惑守伐五日人主死　郗萌曰荧惑守参足下五日籴暴贱二十日以上籴大贱三十日有赦一曰四月守参三十日赦　荧惑守参为大人当之　荆州占曰荧惑以四月守参天下金贵　郗萌曰荧惑守伐百二十日成勾己若环绕之大人恶之若有忧期六月　荆州占曰荧惑守参白虎兵起鈇钺用　陈卓曰火守伐天下更正朔　西官曰火守伐燕王当死其留二十日以上大人恶之期六十日若秦地防　甘氏曰荧惑守参有赤星出参中边有兵　石氏曰荧惑以四月守参火入舎金钱发　荧惑入参守之二十日以上兵起于野将军出战有死将石陨其野多反者　荧惑与龙星并见参中天子更政有戮死臣　荧惑与彗星若妖星见参伐天子更政妖星一名望能　郗萌曰荧惑经参能见参伐大国君为臣所谋　荧惑与彗星见参大国君不吉




　　唐开元占经卷三十三
<子部,术数类,占候之属,唐开元占经>
　　钦定四库全书
　　唐开元占经卷三十四
　　唐　瞿昙悉达　撰
　　荧惑占五
　　荧惑犯南方七宿
　　荧惑犯东井一
　　黄帝占曰荧惑犯东井小有兵【案宋书天文志曰安帝义熙九年二月丙午荧惑填星皆犯东井十三年三月索头大众缘河为寇髙祖讨之奔退其别帅跋嵩交战大破之嵩歼焉复攻闗中八月擒宏也】　陈卓曰荧惑犯东井羣臣有以家事坐罪者【案宋书天文志曰魏髙贵乡公正元二年十二月戊午荧惑犯东井北辕西头第一星甘露元年诸葛诞族灭宋孝武大明二年三月辛未荧惑入东井其年四月海陵王休茂为雍州刺史五年休茂反诛】　黄帝占曰荧惑以春入东井有赦　文曜钩曰荧惑入东井失道行阳天下大旱有火灾若内乱期不出三年　石氏曰荧惑入东井兵起若旱其国乱有兵兵止无兵兵起大臣当之【案宋书天文志曰晋成帝咸康元年八月戊戌荧惑入东井是年夏发众列戍加王遵司马以备胡贼也】　荧惑入东井必先军起役有令　荧惑角气行疾入东井十日相死三十日主终后命恶之　黄帝占曰荧惑入东井牛大疫兵器钺大贵　石氏曰荧惑入东井中海水出水暴下　甘氏曰荧惑入东井有逃主又曰四百人贵一人　巫咸曰荧惑入东井中国有遁主　荧惑入东井贵人不安其位一国大旱　郗萌曰荧惑入东井国失火【案汉书天文志曰景帝四年七月癸未火入东井行阴后二年有栗氏事后未央东阙火灾洪范天文星辰夏占曰未央门火灾】　荧惑入东井太白随之籴贵道上多死人　荧惑入东井先起兵者大将戮死期六十日　荧惑逆行东井贵人死伤若失火海中占曰荧惑入东井角动赤黒色大人当之以水
　　起兵其环绕之事必成其留二十日色赤黄大人增地黒忧夺地　司马彪天文志曰荧惑入东井口中大臣有诛者　石氏曰荧惑正过东井中南出者天下有易王业者　海中占曰荧惑过东井上二丈者军将必当去其兵归必有病事　黄帝占曰荧惑去北戍至东井干一星将军有野死不葬者干二星中幸臣有市死者北戍者北河也　春秋圗曰荧惑之东井有从白衣之封为侯者　海中占曰荧惑在东井北戍去戍三丈当复发千人以上去戍二丈复发万人去戍一丈门开道无行人若其留戍下六十日天下大赦　晋灼曰荧惑留东井中三十日天下大水人主以身游水　荧惑西方守东井舆鬼去复还反之强国君忌之　海中占曰荧惑入东井留三十日以上既去复还居之若环绕成勾己者国君有忧若重有防期九十日若一年　郗萌曰荧惑出入留舎东井三十日不下必有破国死王　河圗曰荧惑在西方若东方守东井有男防　石氏曰荧惑以十二月守东井且忧火　荧惑守东井名水有絶者大鱼死国大旱　荧惑守东井如炬火兵起　甘氏曰荧惑守东井贵相戮　荧惑以五月守东井六十日江海决溢水出　巫咸曰荧惑守东井间有逐王　郗萌曰荧惑守东井为万物不成久守之金钱易　荧惑守东井南主后死守其西太子死守其北诸侯有死者荧惑守日月之门国内乱以其日占国　荧惑守东井大人忧【案宋书天文志曰晋元帝大兴三年十月乙亥荧惑在东井永熈元年十二月元帝崩】陈卓曰荧惑守东井天下不安　郗萌曰荧惑守东井天子为军自守　荧惑守东井百川溢　黄帝占曰荧惑入东井留守井中天子有火灾　感精符曰荧惑逆行守东井成勾己天子坐之天下兵起守之二十日以上相恶之四十日以上人主当之先起殃后起昌　甄曜度曰荧惑入东井而守之二十日以上其国有大兵起有大防三十日不下有逃走相破军杀将其国失地不出期年逺二年　石氏曰荧惑入若守东井河决有水令　荧惑入若守东井二十日以上宫中以火为败若内乱臣当之　郗萌曰荧惑入若守东井为土功事荧惑犯乗守入东井中以日占临其时者辱也留三
　　日以上占其大臣当之期三月若一年二年三年逺五年　洛书曰荧惑守钺兵大起臣谋主斧钺用将相有戮死者【案宋书天文志曰魏髙贵乡公甘露元年七月乙卯荧惑犯井钺三年诸葛诞夷灭晋阳秋曰安帝隆安元年八月乙巳荧惑守井钺二年八月以谯王尚之弟允之为振威将军守芜湖以备庾楷等由是内外骚动王恭虑祸难复密要殷仲堪桓同防京师等皆向遣石显仲堪在芜湖朝廷震骇】　石氏曰荧惑犯守钺大臣有诛斧钺用有兵起一曰执法者诛不出其年　郗萌曰荧惑中犯乗守钺斧钺用为其国内乱兵起一曰执法者诛
　　荧惑犯舆鬼二
　　黄帝占曰荧惑犯舆鬼皇后忧失势　帝览嬉曰荧惑犯舆鬼为国有忧大臣诛【案司马彪天文志曰孝明永平十三年闰月丁亥火犯舆鬼其十二月楚王英与顔忠等造作妖书谋反英自杀忠等皆伏诛】　甘氏曰荧惑犯舆鬼执法者戮【司马天文志曰延禧七年八月庚戌荧惑犯鬼质星八年二月太仆南乡侯左胜以罪赐死弟中常侍上蔡侯绾等自杀宗亲侍中比阳侯邓康河南尹邓万等皆系万等死康等免官桂阳太守任等背散走皆弃市九年七月乙未荧惑行鬼中犯质星十一月太原太守刘瓉南阳太守成瑨皆坐杀无罪尚书郎孟珰坐受金漏言皆弃市永康元年十二月桓帝崩】　荆州占曰荧惑犯舆鬼忠臣戮死皆不出一年中　甘氏曰荧惑入舆鬼犯积尸天下兵起大战流血有没军死将【宋书天文志曰晋安帝义熈十四年七月甲辰荧惑犯舆鬼占曰秦有兵十五年西虏防长安雍州刺史朱龄石诸军防没】三十日不下国有大防人民流亡死者大半期三年　黄帝占曰荧惑入舆鬼有兵防金玉用有大赦及留守之物贵天下大疾疫其留二十日以上兵大起多战死者为宗庙神明事若民多疴疾若有女防期十月【司马天文志曰孝桓建和元年八月壬寅荧惑犯舆鬼质和平元年十二月甲寅梁太后崩　宋书天文志曰晋成帝咸和九年三月己酉荧惑入舆鬼占曰兵在西北有没军死将四月镇西将军郭权始以秦州归从寻为石斌所灭徙其众于青徐】春秋纬曰荧惑入舆鬼主以内乱淫泆　孝经章句
　　曰荧惑入舆鬼主坐之【司马天文志曰孝质本初元年三月癸丑荧惑入舆鬼闰月一日孝质帝为梁冀鸩而崩】　石氏曰荧惑入舆鬼中旬主后死七日相死四月主死　荧惑入舆鬼斧锧用其星视动颉颉然是谓王府国家不安故则物不欲聚也皆以入日命其国　巫咸曰荧惑入舆鬼将相有诛者【宋书天文志曰晋成帝咸和九年三月己亥荧惑入舆鬼犯积尸四月镇西将军雍州刺史郭权始以秦州归从守为石虎所防从其众于青徐也】　刘向洪范曰荧惑入舆鬼大贼在大人之侧【宋书天文志曰晋安帝元兴元年七月戊寅荧惑在东井又犯舆鬼积尸二年桓簒位迁帝于浔阳】　海中占曰荧惑入舆鬼中央星可四五日大人当之　郗萌曰荧惑入舆鬼为大人卒事以命终也　荧惑守柳入舆鬼人相食　荆州占曰荧惑入舆鬼为乱臣在内有屠城　陈卓曰荧惑入舆鬼有金钱令【宋天文志曰明帝泰始三年六月荧惑犯舆鬼九月以皇后六宫衣服金钗杂物赐北征将士也有火灾】　齐伯曰荧惑入鬼中大臣有诛兵大起白骨满野【五行传日汉宣帝本始四年荧惑入舆鬼天质后三年霍氏谋反之应也】　郗萌曰荧惑留舆鬼臣下不明南官曰荧惑留舆鬼君臣疾病逆行失火女主用财大奢过度　郗萌曰荧惑舎舆鬼中十余日出舆鬼又舎南河二十日三十日因南行国有小男防正月初见者七月吉凶发正月七月孟长男坐之九月初见者三月吉凶发九月三月季少男坐之　荧惑舍舆鬼中央十余日出舆鬼又舎北河二十日三十日北行邦有小女防十月初见者四月吉凶发十月四月孟长女坐之十二月初见者六月吉凶发六月十二月季少女坐之荧惑舎舆鬼中三十日至五十日天下有大防十一
　　月见五月应之他放此　荧惑舍舆鬼中央多霜露风雨不时　荧惑舎舆鬼西北妇人多姙子而死者　舍中央小儿多死一曰万民多病头目痛舎东北长年多死一曰必有流水舎东南老人多死　齐伯曰荧惑出入留舎舆鬼五十日不去国伤水邑空　黄帝占曰荧惑守舆鬼女主病留十日诸侯王夫人当之留二十日太子夫人当之东去病在孔窍不利南去在头西去病在手足北去病在阴　荧惑守舆鬼东南七日少年病守十日老人病　荧惑守舆鬼中央大人忧　石氏曰荧惑守舆鬼贵相戮　荧惑守舆鬼大人有祭祀之事巫咸曰荧惑守舆鬼有兵兵罢多水灾万物五谷不
　　成　荧惑守舆鬼人君贵人忧鈇钺用　郗萌曰荧惑守舆鬼去复还居之大国君不吉　海中占曰荧惑守舆鬼出其南水出其北旱【巫咸曰守北水守南旱】　郗萌曰荧惑守舆鬼执法吏有过罪者一曰主死民多疾防棺木蔴布贵一曰牛马贵　荧惑守舆鬼东北男子兵相杀守东南万民多死守西北为戎皆反逆叛兵军守西南人君恶之秦汉有反臣兵事以赦令解之　荧惑守舆鬼在南有男防在北有女防　荧惑守舆鬼有土功事若有德令　荧惑守舆鬼北七十日女子病守南七十日男子疾　荧惑经歴舆鬼中东行还守西北角有逐王来降其后匈奴大败北地【班固天文志曰荧惑守舆鬼为火变有防汉孝武六年荧惑守舆鬼其岁髙园有火灾窦太后崩】　荆州占曰荧惑守舆鬼东北星棺木贵守东南星五谷贵守西南星金钱贵守西北星鐡器鱼盐皆百倍　玉歴曰荧惑守舆鬼秦有疾病金玉贵　石氏曰荧惑守舆鬼必大赦期六十日入鬼已去复还守之大赦　荧惑出西方若东方出入舆鬼守成勾己尊者失宗庙期六十日若百八十日　春秋纬曰荧惑逆行守舆鬼成勾己王者恶之兵起财帛金钱散将军有战死者若有火灾期不出年　郗萌曰荧惑入舆鬼去复还守之期不出三年中　荧惑入若守舆鬼为多忧财空出乱臣在内若大臣谋有干钺乗质者君人忧金玉用民多疾从南入为男北入为女西入为老东入为丁壮　河圗曰荧惑入舆鬼犯守之天下白徒聚土功兴　荆州占曰荧惑干犯守舆鬼随所守物王者发之不出七十日天下有大防阳为人君阴为皇后左为太子右为贵臣　荆州占曰荧惑经舆鬼中犯乗积尸者兵在西北有没军死将久留守之天子有防其以十二月入守之下贱多死有土功事有德令
　　荧惑犯柳三
　　河圗曰荧惑犯柳当有谋臣不从王命　石氏曰荧惑犯柳有木功事若名木见伐者　郗萌曰荧惑犯注色赤三芒天下有亡王若死将　黄帝占曰荧惑入注大人御守　甄曜度曰荧惑入注而去之天下安大归其乡有兵兵止万民安乐贵人吉安其社禝以六月守注百二十日其国人饥旱　巫咸曰荧惑入柳诸侯有庆贺之事天下大乐　郗萌曰荧惑入柳国有觞客之事一日五日宫中觞　南官曰荧惑入柳麻贵在后年又曰入注天下安　郗萌曰荧惑逆行柳失火　春秋圗曰荧惑之柳天下忧四夷　郗萌曰荧惑入注留二十日以上有负海之客　荆州占曰荧惑留柳供养者非其人　郗萌曰荧惑以三月舍注下芒赤色怒左右倚两傍冬地大动民大恐兵大起三年乃止　春秋圗曰荧惑出入留舎柳三十日不下天下有急令天子大忧将有诛者其国之中必有败土功事大起　郗萌曰荧惑出入留舎柳将有讹言者其国必败　黄帝占曰荧惑守柳侯王不宁　文曜钩曰荧惑六月守柳其国失地人民以饥流亡　石氏曰荧惑守柳有兵逆臣在侧石氏曰荧惑守柳为反臣中外兵以赦令解之　荧
　　惑守柳天下旱多火灾万物五谷不成籴大贵　巫咸曰荧惑守柳天下大旱羊贵　郗萌曰荧惑守注三十日以上万家邑拔千家邑掳退居之南北去之其邑不可举事用兵反受其殃　郗萌曰荧惑守注官有治宫之事民多疾疫一曰宫有大火　荧惑守柳南圣人在南国　荆州占曰荧惑迫守柳宫门闭　陈卓曰荧惑守注三十日其君忧　百二十占曰荧惑守柳谗臣乱若有兵　黄帝占曰荧惑犯守柳有导主为非乱其国事者若天子以饮食为害不安社禝
　　荧惑犯七星四
　　郗萌曰荧惑犯七星臣为乱　南官曰荧惑犯近七星三日以上所近犯者诛　文曜钩曰幷味沉湎荧惑入注侯星【宋均曰注侯七星也】　甘氏曰荧惑入七星必有君置太子者　巫咸曰荧惑入七星必有觞客事　郗萌曰荧惑留七星为天下大忧忧中央　圣洽符曰荧惑舎七星人民趣舍安桑蚕宁其土　郗萌曰荧惑出入留舍七星国失地天下大乱若臣下衣服失度　齐伯曰荧惑出入留舎七星周国多男女防失城有水天下决江岁多土功大乱更为元年　郗萌曰荧惑逆行七星地动若失火　石氏曰荧惑与七星合国君恶之　郗萌曰荧惑与七星合光大人必有疾者　黄帝占曰荧惑守七星有兵若猎车骑又曰社禝倾亡宫中生荆棘又曰治宫室之事　黄帝占曰荧惑守七星四十日其君忧　河圗曰荧惑守七星二阳同居其岁枯旱五谷不成若守之百日三年不雨王者退火官伐之则灾消郗萌曰荧惑守七星为反臣中兵也　甄曜度曰荧
　　惑守七星民有忧万物不成天下有水　石氏曰荧惑守七星地动　巫咸曰荧惑守七星白鱼贵　海中占曰荧惑守七星人主有忧津桥不通　郗萌曰荧惑守七星三旬以上大凶天下有忧期一年　荧惑守七星曝巫于市金鼓不行百鬼不飨　荧惑守七星为臣中外兵以德令解谓赦令也　荧惑守七星为国有大徭民苦南官曰荧惑守天都民有忧大水为灾感精
　　符曰荧惑入七星若犯守之人主有忧大臣有诛必有大客贵人有系者若守五十日民多死不出其年人主行急令　郗萌曰荧惑入若守七星有觞客之事　南官曰荧惑入若守七星大人有疾者若国有徭
　　荧惑犯张五
　　石氏曰荧惑入张大乱兵起六月干之国空　巫咸曰荧惑入张国有觞客之事　郗萌曰荧惑入张贵人安其社禝其岁男子小忧　荧惑出张中旱　陈卓曰荧惑出张种大贵　郗萌曰荧惑逆行张地动若失火陈卓曰荧惑逆行张功臣当之　石氏曰荧惑逆行乘张大乱兵起　春秋圗曰荧惑之张天下霜　巫咸曰荧惑之张三十日不下其君忧有兵起　石氏曰荧惑与张星防所在之国不可举事用兵必受其殃　河图曰荧惑居张絶粮道　郗萌曰荧惑留张臣下衣服失度　黄帝占曰荧惑守张大将有千里惊大水五谷贵一曰土功作役不时百姓怨谤　春秋纬曰残阴则荧惑守张　考异邮曰荧惑守张诸侯谋反　孝经章句曰荧惑守张政不平民多诉讼黄葭贵雨泽不时谷水不通岁为下　石氏曰荧惑守张天下必有归兵一曰鳯凰下以其守日占之知何国火主礼故也　荧惑守张五谷贵大人不恤政事危急民饥有千里行者　郗萌曰荧惑守张者为有臣中兵也　石氏曰荧惑守张兵起女主用事宫中生荆棘　荧惑守张天下大饥国仓空　巫咸曰守张国必有大客逺来者　甘氏曰荧惑非其次守张当去不去其色大赤其国举兵从留得其次不为灾殃　海中占曰荧惑守张功臣当有封者郗萌曰荧惑守张天子有兵事　荧惑以六月守张
　　六十日岁穰熟其岁民有庆赐之事　荧惑守张国治宗庙期二十日　荧惑守张为反臣中外兵以德令解谓赦令也　南官曰荧惑入张而守之天下大乱大人忧兵大起若有急弓甲聚其地其将亡　海中占曰荧惑犯张若守之天下有兵宫门当闭男子有急女子不安五谷不成民大饥一曰火居张人絶粮　荆州占曰荧惑犯若守张宫门当闭大将被甲兵
　　荧惑犯翼六
　　荆州占曰荧惑犯入翼车骑无极四海大兵民当何所息万民饥愁当何所食　石氏曰荧惑入翼四月楚主死旬相死不死出走　郗萌曰荧惑入翼四海有急国忧　陈卓曰荧惑入翼中将军为乱　南官曰荧惑入翼鱼盐贵水虫倍价　郗萌曰荧惑逆行翼不出其年大军起天下大忧　荆州占曰荧惑逆行翼邪臣乱朝廷忠臣不可以进　荧惑逆行翼失火　郗萌曰荧惑入翼留二十日以上大人有病一曰守三十日其君忧　荧惑入翼留二十日以上国有白服之朝期百三十日中若人有病若国大徭民苦以劳　南官曰荧惑留翼臣下淫佚逆行色赤失火一曰大乱臣乱朝廷郗萌曰荧惑出入留舎翼使者有急事兵起不用于
　　外地逆行之不出九年必有军起天下亡矣　甄曜度曰荧惑守翼王者微弱臣不顺命若大人有病天下有忧　孝经章句曰荧惑守翼先水后旱布缕大贵人病头首雨泽不时　石氏曰荧惑守翼若大旱鱼盐五谷贵万物不成　荧惑守翼天下修兵　甘氏曰荧惑守翼王者软弱臣不从令忠心奉天则荧惑退　郗萌曰荧惑守翼为反臣中外兵以德令解谓赦令也　陈卓曰荧惑守翼川谷不通多盗贼人民相恶　玉歴曰荧惑守翼有急事若大风　南官曰荧惑守翼岁饥民流千里有亡国谷贵蛇龙见　荧惑守翼佞臣乱政其岁多风雨车骑聚天下大饥　荧惑以十月守翼五十日甲兵卒车骑军屯轻将行五十日而罢卒有功而锡金者　百二十占曰荧惑守翼大旱色赤乱且至人民流一曰有海国客献神鸟也　感精符曰荧惑逆行守翼邪臣为乱忠臣不立不出其年兵大起王者忧也文曜钩曰荧惑犯翼若守之天下大乱车骑无极大兵起四海匈匈然于无命
　　荧惑犯轸七
　　春秋纬曰荧惑入轸中兵大起　石氏曰荧惑入轸中四月楚主死入旬相死不死出走　甘氏曰荧惑入轸有负海客　巫咸曰荧惑入轸中伺其出日而数之期二十日皆为兵发伺始入处之率一日期十日军罢郗萌曰荧惑入轸大水田宅贵若车贵　陈卓曰荧惑入轸国有大防若将军死　南官曰荧惑入轸兵益水旱为害人民扰动妖言无实国政数改士卒劳苦石氏曰荧惑出轸南民多病出其北民多死　郗萌曰荧惑出轸阴兵出轸阳乍西乍东逺去之游其国小忧去而复还其国大忧近期一年中期二年逺期三年荧惑行轸左负海国有殃行轸右中国有殃　石氏曰荧惑逆行轸失火　文曜钩曰荧惑逆行至轸名曰迳天其下之国当有败者大将有忧士卒扰动人民苦役多有死者　郗萌曰荧惑守两角间若至轸道絶不通出其南多病出北多死出其阴阴伐利战胜取将出其阳阳伐利战胜取将　河圗曰荧惑在轸不可为人客为人客者有殃罚当死　石氏曰荧惑与轸合而幷光主必亡　巫咸曰荧惑守轸旱川枯不通国多火灾万物五谷不成　郗萌曰荧惑与轸鬬诸侯当有夺地者黄帝占曰荧惑以十月守轸三十日车骑发其居轸中也天下尽给军事无得居家者　春秋圗曰荧惑守轸绕环及已去复还守之成勾己天下兵溃起主命恶之大臣欲谋其君大人有忧不出年　石氏曰荧惑守轸青绛帛枲其物皆贵其国有兵之灾　石氏曰荧惑守轸有兵天子车驾凶若有病若大臣戮死　郗萌曰荧惑守轸兵战将有功期不出三年　荧惑守轸为反臣中外兵以德令解谓赦令也一曰水　荆州占曰荧惑守轸将军大败　河圗曰荧惑入轸若守之其国有防将军为乱兵革大起人主恶之必有亡国期不出二年王者以赦除咎则灾消　南官曰荧惑干犯轸大臣戮死




　　唐开元占经卷三十四
　　钦定四库全书
　　唐开元占经卷三十五
　　唐　瞿昙悉达　撰
　　荧惑占六
　　荧惑犯石氏中官上
　　荧惑犯摄提一
　　洛书曰荧惑入摄提钩己帝必亡　百二十占曰荧惑入摄提兵聚一国若大臣有诛人主忧期百八十日巫咸曰荧惑入若犯摄提坐大臣成刑　石氏曰荧惑出若入摄提大臣诛兵满野　黄帝占曰荧惑与摄提合相走去　郗萌曰荧惑守左摄提左挍兵作右摄提右校兵作
　　荧惑犯大角二
　　郗萌曰荧惑舎大角东西必有立侯　海中占曰荧惑守大角臣谋主者有兵起急人主忧王者诫愼左右期不出百八十日逺一年　郗萌曰荧惑守大角有亡国一曰守三日天下大哭　冥曰荧惑犯守大角臣谋君子谋父天下兵起王者恶之若有大防近期一年中二年逺三年
　　荧惑犯梗河三
　　巫咸曰荧惑犯守梗河国有谋兵四夷兵起来侵中国边境有忧
　　荧惑犯招摇四
　　圣洽符曰荧惑犯招摇边兵大起敌人为冦若守之敌人败若敌主死不出二年　荆州占曰荧惑入犯招摇回纥兵起侵犯中国若防守之兵自退主其国有忧期三年　又占曰荧惑入若守招摇旗帜起　又占曰荧惑守歴招摇星者逺夷有内相杀者若边将有不请于上而诛夷狄者
　　荧惑犯戈五
　　春秋纬曰荧惑守戈之阳以左右占其方合则主居媵宫天下有议女令横行　石氏曰荧惑守戈乱于邑　春秋纬曰荧惑逆行守戈以妾为妻　圣洽符曰荧惑犯守戈边兵大起敌人为患若守之敌人败若敌王死期不出二年
　　荧惑犯天枪六
　　巫咸曰荧惑守天枪边夷兵起机枪大用防戍有忧若诛边臣期不出年　荆州占曰荧惑守天枪多枭民一曰鈇钺大用
　　荧惑犯天棓七
　　黄帝占曰荧惑犯天棓兵四起　巫咸曰荧惑犯天棓边夷兵起机枪大用防戍有忧若诛边臣期不出年
　　荧惑犯女牀八
　　荆州占曰荧惑犯牀凶　又曰荧惑守女牀后宫奸谋甘氏曰荧惑犯守女牀兵起宫中若妃后有暴诛者
　　期百八十日逺一年
　　荧惑犯七公九
　　石氏曰荧惑犯七公群臣有疑议　黄帝占曰荧惑守七公为民饥君子安　石氏曰荧惑守七公有乱疾之事　石氏曰荧惑犯七公辅臣有议臣相疑若有诛者人主有忧　冥占曰荧惑犯守七公天下乱有兵起大臣当国有忧
　　荧惑犯贯索十
　　石氏曰荧惑入天牢中犯乗守者以狱为乱多不平荆州占曰荧惑入天牢天下有贼　又占曰荧惑入天牢大水期一年一曰旱期一年一曰岁饥人相食　黄帝占曰荧惑入天牢赦其守天牢二十日赦以丑未日之　荆州占曰荧惑舎贯索有国防无后　又占曰荧惑干贯索天下赦守二十日小赦三十日大赦　洛书曰荧惑守天牢狱寃囚多　荆州占曰荧惑守天牢名水有絶者若大鱼死　又占曰荧惑守天牢十月大赦逺期八十日　巫咸曰荧惑守贯索天下乱兵大起多有狱事人有死者
　　荧惑犯天纪十一
　　石氏曰荧惑犯天纪天下国相攻　郗萌曰荧惑舎天纪星西人相食东五谷不实北木菓实南天下州战巫咸曰荧惑守天纪天下国相系　石氏曰荧惑守天纪君不安有饥民　文曜钩曰荧惑守天纪幸臣执权有兵起王者有忧　甘氏曰荧惑犯守天纪天下乱山崩地动人主不安有亡国期二年
　　荧惑犯织女十二
　　黄帝占曰荧惑入织女兵起十年乃解北方　又占曰荧惑入织女人主政一家族之一曰政一国族之　郗萌曰荧惑入东桥二十日兵起　玉歴曰荧惑入织女天下有女防产乳多死一曰丝绵布帛大贵　黄帝占曰荧惑犯守织女天下有女忧有兵起急不出其年海中占曰荧惑入犯守织女有大兵起十年乃罢若贵女有忧
　　荧惑犯天市垣十三
　　黄帝占曰荧惑入天市成钩己反环绕之天下恶期十月　石氏曰荧惑入天市都邑有兵　甘氏曰荧惑入天市币乱人民忧一曰钱币乱　海中占曰荧惑入天市天子失廷期六月　郗萌曰荧惑入天市名曰受谷籴大贵　又占曰荧惑入天市中为将凶一曰五官有忧一曰赦　荆州占曰荧惑入天市之中大饥　玉歴曰荧惑入天市中为将相凶有戮死者　石氏曰荧惑入天市中而出市外死罪复生　郗萌曰荧惑出入天旗大将斩　又占曰火居天市有金钱之征　黄帝占曰荧惑入若经天市市惊乱人民有忧　郗萌曰荧惑当天市门而止籴贵再倍若入市门中籴五倍更入廷而守之籴贵十倍人民大饥　又占曰荧惑居天市民讼　石氏曰荧惑起角芒长色如鸡血三十日舎天市臣谋其主　黄帝占曰荧惑守天市天下兵起　刘向洪范传曰荧惑守天市必戮臣不忠者　郗萌曰荧惑守天市垣若入之皆为辟乱若天下名市移及失火若有暴买立市皆大臣坐之　防占曰荧惑守天市垣若入之皆为天下乱名人受诛人主忧期一年郗萌曰荧惑入若守天市必有大臣戮　郗萌曰荧惑入若守天市皆为更币一曰币易
　　荧惑犯帝座十四
　　石氏曰荧惑犯帝座有逆乱事　冥占曰荧惑犯帝座为臣谋主天下乱兵大起急不出年　石氏曰荧惑犯天廷兵大起有自立主者若有徒王期百八十日若一年
　　荧惑犯星十五
　　圣洽符曰荧惑守星天下饥兵革起国有忧期二年海中占曰荧惑犯守星阴阳不和五谷伤人大饥有兵起
　　荧惑犯宦者十六
　　甘氏曰荧惑犯守宦者左右辅臣有诛若戮死期不出年
　　荧惑犯斗星十七
　　郗萌曰荧惑守市斗籴石五百守斗中籴石千　石氏曰荧惑守斗斗斛之事仓吏不平
　　荧惑犯宗正十八
　　石氏曰荧惑犯守宗正左右羣臣多死若更政令人主有忧
　　荧惑犯宗人十九
　　石氏曰荧惑犯宗人亲族贵人有忧若有死者一曰人亲宗有离絶者
　　荧惑犯宗星二十
　　甘氏曰荧惑犯宗星宗室之臣有分离者　冥占曰荧惑触抵宗星宗中幸臣有诛者期二年
　　荧惑犯东西咸二十一
　　陈卓曰荧惑犯东西咸当去不去贼臣有谋不出一年石氏曰荧惑守东西咸先乐后忧　又占曰荧惑守
　　咸星女主忧诛若贵女有戮死期二年　郗萌曰荧惑守东西咸大战　荆州占曰荧惑守东西咸忧兵　石氏曰荧惑守犯东西咸者为有臣不从令有阴谋
　　荧惑犯天江二十二
　　石氏曰荧惑守天江必有立王一曰贼起水中【案韦昭洞记曰汉灵帝中平三年荧惑守天江江夏兵过南阳反杀太守岑颉太尉张延克也】　巫咸曰荧惑犯守天江天下有水若入之大水齐城郭人民饥亡去其乡【案宋书天文志曰晋穆帝升平三年七月乙酉荧惑犯天江四年五月天下大水】
　　荧惑犯建星二十三
　　圣洽符曰荧惑犯建星臣谋其主若大臣不亲其君上下相疑有兵起王者有忧　郗萌曰荧惑犯建星婴儿多死大臣相譛　黄帝占曰荧惑入建星人臣有走者甘氏曰荧惑入建星津河水大若出关梁不通　郗
　　萌曰荧惑入建星人主谋兵罢出建星军乃战　石氏曰荧惑入建星留二十日已上诸侯谋反期百二十日甘氏曰荧惑舎建星有置主　郗萌曰荧惑舎建星
　　马大贵　荆州占曰荧惑舎建星人民起蚕桑以作妇各安其土天下大乐　黄帝占曰荧惑色青守建星北天下有辱王西去天下有女主治者　又占曰荧惑守建星三十日天下有水　石氏曰荧惑守建星三十日色赤大旱赤地千里民流满道星色青黑则有女君忧郗萌曰荧惑守建星宰相坐之　又占曰荧惑守旗
　　附三十日兵起　又占曰荧惑守建星地气泄贵人多死　荆州占曰荧惑守建星岁水民饥有自卖者　防占曰荧惑守建星诸侯有谋若大臣有戮死者期百八十日
　　荧惑犯天弁二十四
　　甘氏曰荧惑犯天弁若守之则囚徒起兵一曰五谷不成籴大贵人民饥
　　荧惑犯河鼓二十五
　　巫咸曰荧惑犯河鼓大将死犯左右将左右将死　黄帝占曰荧惑守河鼓军食絶　文曜钩曰荧惑守河鼓三十日大将出必有战守左将左将忧守右将右将忧去疾军罢疾去迟军罢迟期不出年　郗萌曰荧惑居河鼓中若守之日因数出入其间百日兵大起
　　荧惑犯离珠二十六
　　石氏曰荧惑犯离珠宫中有事若乱宫者若宫人有罪黜者　海中占曰荧惑犯离珠宫人有忧若兵起宫中若有诛期二年　黄帝占曰荧惑守离珠有忧行徐忧甚行疾无故
　　荧惑犯匏二十七
　　郗萌曰荧惑入匏中人主攻一邑残之星出匏天下有游兵不战　甘氏曰荧惑守匏二十日狗羣哗鸡夜鸣天下尽惊若有兵期百八十日若一年　圣洽符曰荧惑犯守匏天下有忧若有游兵名菓贵一曰鱼盐贵价十倍不出期年
　　荧惑犯天津二十八
　　海中占曰荧惑犯天津闗道絶不通有兵起若关吏有忧　郗萌曰荧惑犯天津五日国相出走　又占曰荧惑入汉中大乱大旱大残以其所近舎四方中央死而不葬易世立王　郗萌曰荧惑入汉中为将相贵人有渡江事一曰贵人溺死　又占曰荧惑色青若苍二十日舎天津中必有亡海失江天下备道路脩桥梁　又占曰荧惑赤芒而守天津三十日关梁不通不可以渡人主有忧若诸侯兵起有亡国期一年迟二年　石氏曰荧惑守天津兵船大贵　圣洽符曰荧惑入天津去复还守之津道不通诸侯起兵天下乱期三年
　　荧惑犯螣蛇二十九
　　石氏曰荧惑犯螣蛇鱼盐贵　甘氏曰荧惑守螣蛇天子前驱凶若奸臣有谋前驱为害　海中占曰荧惑入守螣蛇天子忧前驱为害若因水为败期不出年
　　荧惑犯王良三十
　　巫咸曰荧惑入王良人主堕坠以车为败马多死关道不通　郗萌曰荧惑入王良车骑贵　又占曰荧惑入天桥赦　又占曰荧惑舎王良地动　石氏曰荧惑三十日舎王良将亡一曰将士皆亡车骑行　文曜钩曰荧惑守王良津桥不可渡幷诸侯不通守之三十日大兵起车骑行期二年　春秋纬曰荧惑守王良兵马起郗萌曰荧惑守王良天下大水道不通　郗萌曰荧
　　惑守天马天子马多死者　齐伯占曰荧惑守王良天下有兵诸侯相攻强臣谋主期不出年
　　荧惑犯阁道三十一
　　巫咸曰荧惑守阁道阁道中有伏兵臣有谋主者若宫中兵起期百八十日若一年　荆州占曰荧惑守阁道中有伏兵人主当藏房户或备女兵　石氏曰荧惑犯守阁道而絶汉者为九州异政各主其王天下有兵期二年
　　荧惑犯附路三十二
　　石氏曰荧惑守附路太仆有罪若有诛一曰马多死道无乗马者
　　荧惑犯天大将军三十三
　　郗萌曰荧惑入天大将军兴军者吉　荆州占曰荧惑舎天大将军有阴谋　石氏曰荧惑守天大将军军吏不安饥为败　巫咸曰荧惑守天大将军三十日天下有兵大将出行期一年　荆州占曰荧惑守天大将军兵大起将军行　石氏曰荧惑守犯天大将军为大将死若诛
　　荧惑犯大陵三十四
　　石氏曰荧惑入大陵国有大防大臣诛若戮死者大半皆不出年　荆州占曰荧惑入大陵女主宗室有诛者又占曰荧惑入大陵天下尽防死人如丘山　玉歴
　　曰荧惑入守大陵天子崩若幸臣有死者大人当之期二年
　　荧惑犯天船三十五
　　巫咸曰荧惑入天船诸侯有自立者有兵起若关津不通人主忧　郗萌曰荧惑守天船不出三年楼船大作五谷大贵　冥占曰荧惑守天船天下有兵若有防守之三十日有亡国　圣洽符曰荧惑入守天船兵大起舟楫用有亡国期不出年
　　荧惑犯卷舌三十六
　　郗萌曰荧惑入卷舌国有佞臣谋其君以口舌为害人主有忧　石氏曰荧惑乗卷舌天下多防　春秋纬曰荧惑守卷舌天下多乱谋国君以口舌之害起冦　石氏曰荧惑守卷舌有谗言乱主明口舌作　文曜钩曰荧惑入卷舌若守之天下大旱有兵起谗臣乱主其国有忧期不出年
　　荧惑犯五车三十七
　　石氏曰荧惑犯五车大旱若有防一曰犯库星兵起西北方若西方犯仓星谷贵若有水　黄帝占曰荧惑入五车大旱一曰留不去大旱　海中占曰荧惑入五车兵大起车骑行五谷不成天下民饥若军絶粮　巫咸曰荧惑入五车天下乱大兵起其国大旱人民饥亡若有赦期百八十日　郗萌曰荧惑入五车大旱以所近占四方中央　又占曰荧惑入五车赦必先军起后有令　又占曰荧惑以春入五车赦　韩杨曰荧惑出入五车贵人溺死　郗萌曰荧惑至五车兵在外者有功得地五百里　黄帝占曰荧惑过毕口直五车一月兵连战一岁留二月兵连战二岁留三月兵连战三岁若其留土车兵在外有小功得地百五十里留水车当以水为难　郗萌曰荧惑出五车东东西留二十日以上卿死之去之复还其国君死之有大赦　又占曰荧惑舎五车西南万民多死　黄帝占曰荧惑守五车星五谷大贵人相食　郗萌曰荧惑守五车必易帝王天下有以车之名为官者大败有车器之怪　又占曰荧惑守五车格休留十日有大防　又占曰荧惑守五车二十日有防以入日占何国　又占曰荧惑守五车格休右军大发一曰大赦　黄帝占曰荧惑入五车中犯乗守天仓星下转菽粟大贵　又占曰荧惑入五车中犯乗守天仓星以食起兵　荆州占曰荧惑入五车中犯乗守天库星兵起乱十年
　　荧惑犯天闗三十八
　　海中占曰荧惑出入天关左右必有置立关塞之事一曰必有逆兵不顺者　石氏曰荧惑守天关道路不通多盗贼弟攻兄子攻父臣攻君　郗萌曰荧惑守天关大臣有不道者　又占曰荧惑守天关二十日若四十日天下大赦　又占曰荧惑守天关必有一国之王不朝者车有急行　荆州占曰荧惑守天关为有兵关梁不通　防占曰荧惑守天关若以七月十月守之二十日若三十日必有大赦期不出年　帝览嬉曰荧惑逆行守天关车骑有急行兵大起士卒满野期九十日雒书摘亡辟曰荧惑逆行守天关东方兵起　荆州
　　占曰荧惑入天关留止守焉不出百日天下兵悉起州州战　海中占曰荧惑守犯天关道絶天下相疑有关梁之令　郗萌曰荧惑行不从天关不出其年有兵
　　荧惑犯南北河戍三十九
　　黄帝占曰荧惑行南河戍中若留止守南河戍为旱石氏曰荧惑行南河戍中若留止者为四方兵起百姓疾病　郗萌曰荧惑行南河戍中若留止守南河戍皆为兵　又占曰荧惑经南河戍之南行法峻暴诛罚不当经北河戍之北以女子金钱贪色奢侈失治道近期三年中期六年逺期九年而灾至　荆州占曰荧惑中犯乗守南河戍天下兵尽起　黄帝占曰荧惑乗南河戍若出南河为中国兵　又占曰荧惑舍南河戍二十日若三十日国有男丧　海中占曰荧惑舍南阙下饥黄帝占曰荧惑蚀南河戍西星有兵蚀南河戍东星
　　天下州战　巫咸曰荧惑守南河戍之西星木菓不实郗萌曰荧惑守南河戍间大国君重不吉子代　又
　　占曰荧惑守南河戍女主忧若多旱灾　石氏曰荧惑守南河蛮夷兵起边戍有忧若有旱灾人民饥　玉歴曰荧惑守南河戍以火为害一曰边冦入境　文曜钩曰荧惑逆行犯守南河有男主之防若犯守北河有女主之防守二十日以吉成凶　荆州占曰荧惑中犯乗守南戍天下兵尽起一曰家相击一曰州战一曰饥郗萌曰荧惑入北河戍从西入六十日有防从东入五十日有兵　荆州占曰荧惑入北河守戍西留止焉不出即天下兵悉起　荆州占曰荧惑入北河戍大臣有盗贼者　郗萌曰荧惑北至北戍去北戍三丈当复发千人以上去北戍二丈复万人以上去北戍一丈城闭道无人行　又占曰荧惑守北河戍环绕之主突厥主死　黄帝占曰荧惑入若舎北河戍天下有覆狱移击一曰大臣诛　郗萌曰荧惑舎北河戍三十日有女防文曜钩曰荧惑守北河边兵大起来侵境若守之二
　　十日其国有忧　郗萌曰荧惑守北戍间大国女主重不吉　又占曰荧惑失度守阴门若阳门皆为诸侯奸荆州占曰荧惑守北河戍有兵兵罢无兵兵起一曰
　　水　冥占曰荧惑守北河三十日不下天下大水人民饥期不出年若二年　郗萌曰荧惑出北河戍北若守北河戍环绕之边境将帅有不请于上而伐夷狄之君者胜之　巫咸曰荧惑守若舎北河戍之西星人相食蚀北戍之东星五谷无实　黄帝占曰荧惑留止守北河戍不出百日天下兵悉起　又占曰荧惑守若蚀北戍之东星有兵　郗萌曰荧惑守舆鬼逆行守北河有女子防　又占曰荧惑舎两河中留二十日关河不渡诸侯不通　黄帝占曰荧惑守南北河三十日诸川皆溢　文曜钩曰荧惑守两河兵起天下困悲　司马迁天官书曰荧惑守南北河谷不登　郗萌曰荧惑守两河戍间百日天下中隔不通　荆州占曰荧惑守两河间天下乖离道路不通　石氏曰荧惑久守天阙门主絶祀以入日占国　郗萌曰荧惑守天阙门中三十日有大防　又占曰荧惑守日月之门国内乱以其日占国　又占曰荧惑入天髙先军起后有赦　又占曰荧惑守衡星大国女主有忧　黄帝占曰荧惑入天髙中留二十日小赦三十日大赦　郗萌曰荧惑不行天门天阙门为有防　又占曰荧惑逆行天髙中必有破军死将亡国去王
　　荧惑犯五诸侯四十
　　巫咸曰荧惑入五诸侯伺其出日而数之皆二十日兵发伺始入处之率一日期十日军罢　文曜钩曰主软弱愦愚则荧惑守五诸侯　郗萌曰荧惑守五诸侯诸侯有夺地斩死者　石氏曰荧惑犯五诸侯若守之兵大起将士出诸侯有忧若有兵死者期三年【案宋书天文志曰晋太兴三年十二月己亥荧惑居五诸侯南踟蹰留止三十日永昌元年三月王敦攻京师六军败绩于是杀周顗刁协戴渊等】　海中占曰荧惑犯五诸侯其国有兵车骑出行若贵臣有殃若有死者　玉歴曰荧惑逆行犯守五诸侯秦国不以兴兵先起亡后起昌　郗萌曰荧惑中犯乗守五诸侯为所中犯乗守者诛若有殃期三年兵发



　　唐开元占经卷三十五
<子部,术数类,占候之属,唐开元占经>
　　钦定四库全书
　　唐开元占经卷三十六
　　唐　瞿昙悉达　撰
　　荧惑占七
　　荧惑犯石氏中官下
　　荧惑犯积水四十一
　　巫咸曰荧惑入积水大臣诛　荧惑守积水有大名水出出入定有水兵　甘氏曰荧惑守积水兵起国有水灾　荆州占曰荧惑入积水若守之大水兵起　巫咸曰荧惑犯守积水水物不成鱼盐贵一曰以水为败籴大贵民饥期二年
　　荧惑犯积薪四十二
　　巫咸曰荧惑守积薪大旱江河易道若火事　石氏曰荧惑守积薪大旱为火事庖官以火为忧　郗萌曰荧惑守积薪多火灾若火事旱兵起　甘氏曰荧惑犯守积薪天下大旱五谷不登民饥亾
　　荧惑犯水位四十三
　　荆州占曰荧惑守水位下田不治　石氏曰荧惑犯守水位天下以水为害津关不通一曰大水入城郭伤人民皆不出二年
　　荧惑犯轩辕四十四
　　荆州占曰荧惑犯轩辕女御天子仆死　荧惑犯轩辕所中以官名名之皆成刑【黄帝曰成刑者忧防】　文曜钩曰荧惑入轩辕主以后妃党之过亡一曰用事女当惑之又曰曰有白衣兵期在百三十日中　荆州占曰荧惑入轩辕中其端门中而东大臣出令　雒书曰荧惑犯若勾己轩辕妃后内乱　文曜钩曰荧惑展转轩辕中逺后爱媵　春秋纬曰专于妻妃则荧惑展转轩辕中　黄帝占曰荧惑行轩辕中犯女主女主失势【失势者忧防也】列大夫有放逐者五官有不法者色悴为忧为疾其所中犯乗守者诛若有罪　黄帝占曰荧惑中女御为女主当之　石氏曰荧惑在轩辕中有女子谋人君者　郗萌曰荧惑留轩辕率留一日为十日久以率推之其在轩辕四方中央各为其方　黄帝占曰荧惑守轩辕期五月兵起　元命包曰荧惑守轩辕贵妾争　春秋纬曰荧惑守贵房侧主乱于色　石氏曰荧惑守轩辕宫中有放者期百二十日内赦　海中占曰荧惑守轩辕十五日以上大兵起宫人不安天下乱国易政期三年郗萌曰荧惑守轩辕女主恶之【宋天文志曰前废帝永光元年九月丁酉荧惑入轩辕在女主大星北明年昭太后崩也】　荧惑守轩辕天下有庆贺事赦类也【晋阳秋曰孝武寜康元年七月乙未火犯轩辕大星二年正月癸未大赦天下】　荆州占曰荧惑守犯轩辕地动又曰御女有诛者　石氏曰荧惑守轩辕守卫有诛者　河圗曰荧惑入轩辕中复还守应以善事则已　文曜钩曰荧惑逆行守轩辕大星环绕之若成勾己天下大乱后妃当诛宫破主亡易其王期百八十日逺一年　巫咸曰荧惑行犯守轩辕女主失政若失势一曰大臣当之若有黜者期二年　荆州占曰荧惑犯乗守轩辕主命恶之　石氏曰荧惑入轩辕中乗守之有逆贼若火灾　荧惑中犯乗守轩辕太民星大饥大流皇太后族有诛者若有罪中犯乗守少民星小饥小流皇后之族有诛者若有罪
　　荧惑犯少防四十五
　　郗萌曰荧惑犯少微贤士有让善者　石氏曰荧惑入少防君当求贤佐不求贤佐则失威严夺势矣　石氏曰荧惑犯守少微名士有忧王者任用小人忠臣被害有死者　黄帝占曰荧惑入犯乗守少微宰相易　荧惑中犯乗守少微女主忧　石氏曰荧惑入中犯乗守少微五官乱宰相有忧
　　荧惑犯太微四十六
　　郗萌曰荧惑犯太微天下不安【宋书天文志曰明帝泰始二年四月壬午荧惑入太防犯右执法其年四方反叛内兵大出六师亲戎昭太后崩抚军将军殷孝祖为南贼所杀尚书右仆射蔡兴宗以荧惑犯右执法自解不许后失淮北四州地彭城兖州并为虏所没】　帝览嬉曰荧惑行犯太微左右执法大臣有忧【宋书天文志曰晋成帝咸康四年五月戊戌荧惑犯右执法五年七月庚申丞相王导薨　武帝永初三年九月癸卯荧惑经太防犯右执法己未犯左执法元嘉三年徐羡之及傅亮谢晦悉诛十六年九月荧惑犯右执法明年大将军义康出徙豫章诛其党晋阳秋曰太元十二年五月丙午荧惑出端门犯左执法十三年正月丙午左将军谢薨戊辰冠军将军桓石虎薨】　巫咸曰荧惑犯太微门右大将死门左小将死【晋阳秋曰孝武宁康元年九月癸巳火入太微掩西蕃上将二年正月己酉北中郎将徐兖二州刺史刁彛薨宋书天文志曰晋成帝咸康六年三月甲寅荧惑顺行犯上将星四月丁丑又犯右执法是时何充为执法】
　　【有谴命避其咎明年求为中书令建元二年庾氷死皆大将执政之应也是岁正月征西将军庾亮薨　穆帝升平四年八月丙辰荧惑犯太微西上将星五年正月北中郎将郗昙薨　宋前废帝永光元年荧惑入太微犯西上将星其年太宰江夏王义恭尚书令柳元景仆射顔师伯等并诛太尉沈庆之薨庐陵王敬先南平王敬猷南康侯敬渊并赐死　司马彪天文志曰孝桓延熹八年五月壬午荧惑入太微犯右执法九年九月辛亥荧惑入太微西门积五十八日九年十一月太原守刘瓉荆州刺史李隗等皆弃市永康元年十二月太傅陈蕃大将军窦武尚书令尹勲黄门令山氷等皆枉死】　郗萌曰荧惑犯左右执法左右执法者诛若有罪　陈卓曰荧惑犯太微东南陬星天下大饥近期一年逺期五年　荆州占曰荧惑道从太微西蕃北南方星间入到南蕃东方星间出道中西蕃直出入者非道也　甘氏曰荧惑常以十月十一月入太微天庭受制而出行列宿司无道之国罚无道之君失礼之臣若犯左相左相诛犯右相右相诛守宫三旬必有赦期六十日　冥占曰荧惑常以十月丙子入太微宫七日受制而出行列宿司无道之国七日以上成灾如占　文曜钩曰荧惑以戊子日顺入太防庭中受使于天子不为咎非其日灾殃如占　郗萌曰荧惑当太微门为受制当左执法为受事左执法当右执法为受事右执法守太微门三日以下为受制三日以上为兵为贼为乱饥　荆州占曰荧惑出东掖门为相受命东南出德事也出西掖门为将受命西南出刑事也期以春夏　黄帝占曰荧惑入天庭色白润泽为期百八十日有赦　帝览嬉曰荧惑入太微而出端门者臣不臣【司马彪天文志曰孝桓永夀元年八月己巳荧惑入守太防二十一日出端门为乱臣是时梁氏专政】　圣洽符曰荧惑入太微天庭中央帝族相攻伐天子忧若守端门臣谋弑君若留止门外大臣戮死　荧惑入太微庭中天仓闭妇女不得食天下饥荒郗萌曰荧惑入天庭在屛南出门扉左左将死出门
　　扉右右将死直出无为　合诚圗曰荧惑入华阙门臣杀之也　荧惑入庭中臣多逆不轨【司马天文志曰孝灵光和五年四月荧惑在太防中守屛占曰荧惑入太防为乱臣是时中常侍赵忠张譲郭胜孙璋等并奸乱也】　石氏曰荧惑入太防中华东西门若左右掖门而南出端门者为必有反臣　荧惑入太防西门出东门臣谋其主人君不安欲求贤佐有入中华西门出中华东门为臣出令有入太阴西门出太阴东门为天下大乱有防若水太　荧惑若入中华西门天子忧之若出中华东门天下大乱兵大起期不出二年　甘氏曰荧惑出太微天庭中有立王若徙王　郗萌曰荧惑出天庭中当道而为勾己天庭天下更纪【宋天文志曰晋安帝义熈十四年十月癸巳荧惑入太微犯西蕃上将仍】【顺行至左掖门留二十日乃逆行元熈元年三月五日出西蕃上将西三尺许又徙还入太微时塡星在太微绕塡星成勾己其年四月二十七日丙戌从端门出占曰荧惑填星勾己天庭天下更纪二年六月晋帝逊位髙祖入宫也】　郗萌曰荧惑入太微西门犯天庭出端门为臣伐主入西门而折出右掖门为大臣假主之威而不从主命　荧惑入西华门出端门为臣诈称诏　荧惑入太微端门出东门为贵者夺威势　荆州占曰荧惑出太微南门执法用大事出左掖门大臣诛【司马彪天文志曰孝安延光二年八月己亥荧惑出太微端门是时大将军耿宝中常侍江京等譛太子乳母王男厨监邴吉等杀之徙其父母妻子日南也九月丁酉废太子为济阴王】　荆州占曰荧惑入太防宫为天下惊一曰有兵　荧惑入天庭国不安其宫荧惑入太防庭中主命无期　荧惑入天庭君子恶之又曰大臣死　荧惑入太微色白无芒天下大乱一曰天下大饥　黄帝占曰荧惑东行入太微庭出东门天下有急兵【宋书天文志曰安帝义熈十年五月癸卯荧惑顺行入太微十一年林邑寇交州刺史杜慧度距战于九真大败之】若守将相丞御史大臣有死者若入端门守天庭大祸至入南门出东门国大旱若入南逆行出西南门有大水逆行入东门出西门大国破亡若顺入西蕃而留不去楚国凶殃　巫咸曰荧惑逆行入太微天庭中为大臣有诛若诸侯戮死期二年　石氏曰荧惑逆行太微之中及出左右掖门者有逆谋天子有命将征伐之事一曰大赦可以解其患　郗萌曰荧惑逆行入左掖门为臣刼其主【宋书天文志曰晋安帝元兴三年正月戊戌荧惑逆行犯太微西垣占曰天子战于野上相死是年二月丙辰杀桓等桓循刼帝如江陵】　荆州占曰荧惑逆行入太微天庭中为诸侯将有杀上者至黄座而成不至黄座而还有谋不成以其日入占国　荧惑逆行天庭中不止有大狱　郗萌曰荧惑入太微宫中至屛而留有兵在中　郗萌曰荧惑入天庭中留十日以上赦　荆州占曰荧惑道南蕃入留止南门为大臣有忧【司马彪天文志曰光武中元二年八月丁巳火犯太防西南角星相去二寸太微西南星为将相后太尉赵熹李防等免官】　荧惑入太微若从右入七日以上为人主有忧【司马彪天文志曰孝桓永康元年正月庚寅荧惑逆行入太微东门留百日出端门其年十二月丁丑桓帝崩　宋书天文志曰晋简文咸安元年十二月辛卯荧惑逆行入太微二年三月不退是时帝忧桓之逼常懐忧惨十二月帝崩也】　荧惑入天庭中二十日以上廷尉坐之期六月　荧惑留太微庭中为天下大忧中央留十日以上为天下有亡徒为兵者　黄帝占曰荧惑守太微垣门外之左廷尉有事守门外之右丞相御史有事　荧惑守端门中二十日臣谋反主出走期不出百二十日【宋书天文志曰晋海西公太和六年闰月荧惑守端门十一月桓废帝】　甘氏曰荧惑守角亢反守太防臣有谋兵于天子者　春秋纬曰荧惑守太微王者恶之　郗萌曰荧惑守太微诸侯及三公谋其上鈇锧用必有斩臣又曰女主不吉【宋书天文志曰晋元康三年四月荧惑守太微六十日后贾后陷杀太子而赵王废后又杀之斩张华裴頠遂簒位废帝为太上皇天下从此搆乱连祸也】　冥占曰荧惑入太微无所犯守顺度而行出左右掖门所之野天子谋之　黄帝占曰荧惑干太防留守三日以上为必有兵革天下赦　合诚圗曰荧惑入太微陵犯留止后三年必有防　荆州占曰荧惑入太微天庭所犯乗守者若有罪各以守官名之　荧惑食太微东西蕃四辅辅臣有诛者
　　荧惑犯黄帝座四十七
　　石氏曰荧惑犯黄帝座改政易王天下乱存亡半　甘氏曰荧惑入中华门犯帝座天下乱贼臣害主破宫期九十日　荆州占曰荧惑犯黄帝座大臣戮死　玉歴曰荧惑入太阴西门犯黄帝座天子宫破国防絶嗣不出二年　甘氏曰荧惑中黄帝座臣杀其主　雒罪级曰荧惑入黄帝座不吉强臣弑主　甘氏曰荧惑入黄帝座大人戮死朝廷有哭　郗萌曰荧惑入天庭直出期十日入蕃期二十日去出尺期十日有赦　荆州占曰荧惑入帝座其色白者为有赦　荧惑入天庭至黄帝座有赦　荆州占曰荧惑出黄帝座北诸侯徙天子辱若中黄帝座为大人伤　甘氏曰荧惑近黄帝座大臣谋为乱不成　荧惑触黄帝座主亡　黄帝占曰荧惑守黄帝座为大人忧
　　荧惑犯四帝四十八
　　玉厯曰荧惑入太微犯四帝臣有谋若被诛　石氏曰荧惑犯守四帝臣谋主去之一尺事不成　石氏曰荧惑犯乗守四帝坐辟忧【辟君也】　甘氏曰荧惑中犯乗守四帝坐天下亡
　　荧惑犯屛星四十九
　　郗萌曰荧惑入太微宫中至屛而留为有兵在中【宋书天文志曰宋明帝泰始二年正月甲午荧惑逆行在屛而南其年四方反叛内兵大出六卿亲戎】　甘氏曰荧惑犯守屛星君臣失礼下谋上一曰大臣有戮死者　石氏曰荧惑中犯乗守屛星为君臣失礼而辅臣有诛者若免罢去
　　荧惑犯郎位五十
　　甘氏曰荧惑犯守郎位辅臣有诛左右宿衞者为乱王者宜备之
　　荧惑犯郎将五十一
　　巫咸曰荧惑守郎将曰凌凌则将有诛若将有忧一曰大臣为乱戒慎左右　荆州占曰荧惑犯乘守郎将且有以符节为奸者　荧惑中犯乗守郎将必有不还之使
　　荧惑犯常陈五十二
　　甘氏曰荧惑犯守常陈守衞有谋兵起宫中天子自出行诛期百八十日逺一年
　　荧惑犯三台五十三
　　玉厯曰荧惑入犯上台司命近臣有罪若有诛一曰近臣有逃去者以五色占黄白无故青黑忧死防期一年郗萌曰荧惑犯守上台宫中禁门燔太尉病天子恶
　　之犯守中台司徒公族皇后忌犯守下台司空为庶人皆期百七十二日　文曜钩曰荧惑犯守中台司中奸臣有谋若有诛者中公当之　巫咸曰荧惑犯守下台司禄近臣有罪若出走色黑者死　黄帝占曰荧惑守三台三十日天下大乱兵起宫中大臣戮死若守三台间尤甚急期百八十日　郗萌曰荧惑守三台三日以上三公有戮死者　荧惑守三能之中央百二十日三公皆谋害国　荧惑入天柱天下有庆贺之事　荧惑居天柱兵起三年乃止　荧惑留系天柱地大动兵大起　春秋纬曰天下奋击臣子相譛三公专恣则荧惑流而触能
　　荧惑犯相星五十四
　　石氏曰荧惑犯相星辅臣凶　荧惑守相星三十日大臣为乱天下兵起人主有忧
　　荧惑犯太阳守五十五
　　石氏曰荧惑犯守太阳守执御臣忧内将军有死者期九十日　甘氏曰荧惑犯守太阳守大臣戮死若有诛期不出年
　　荧惑犯天牢五十六
　　荆州占曰荧惑入天狱贵人多枉死者　石氏曰荧惑入天牢若守之二十日名人有系者一曰若有赦期不出百八十日　海中占曰荧惑犯守天牢王者以狱为蔽一曰贵臣多下狱若有叛臣簒狱杀君不出二年
　　荧惑犯文昌宫五十七
　　黄帝占曰荧惑入文昌宫庭中有兵天下有耗土空民饥　春秋纬曰荧惑入文昌庭守之二十日以上必有兵君不康　石氏曰荧惑入文昌天下大乱王者忧亡期一年　荆州占曰荧惑守文昌天下大乱不出其年郗萌曰荧惑入司命近臣有抵罪者　荧惑三十日
　　舎司禄民大疾舎司命小童疾
　　荧惑犯北斗五十八
　　郗萌曰荧惑入北斗魁天下多狱廷尉坐之　荧惑入守北斗贵人有繋者　甘氏曰荧惑守北斗天下大乱诸侯皆起兵王者有忧　郗萌曰荧惑守北斗有移徙民宫宅贱　玉厯曰荧惑守衡星有女防若贵女有殃有兵兵罢无兵兵起　雄圗三光占曰荧惑入北斗魁中而守之十日天下大乱易其王天子死五都亡期二年逺三年　春秋纬曰荧惑入北斗杓头为政令犹豫海中占曰荧惑抵北斗杓头星女主政令犹豫若女
　　主用事期一年　齐伯曰荧惑舍北斗西人相食舎其东五谷无实舎其南菓无实舍其北而之东天下大兵战　郗萌曰荧惑系辅星有死相若夷之　巫咸曰荧惑与北斗鬬有徙王移都邑宫室破坏人民去其乡不出年
　　荧惑犯紫防宫五十九
　　石氏曰荧惑入紫防宫中大臣有谋兵起宫中天下大乱人民傍徨背弃其乡逃走四方期不出二年逺三年荆州占曰荧惑入紫微宫天下邑裂大夫多死者一
　　为天下有亡国天下无人一曰帝有乱臣一曰天下大乱又曰从阴入有死王　帝览嬉曰荧惑守紫防宫中天下诸侯伐其主主以骄暴失帝位　巫咸曰荧惑守紫防宫民莫处其家宅流移去其乡　荆州占曰内乱【宋书天文志曰晋孝懐永嘉三年正月庚子荧惑犯紫防占曰当有野死之王又为火烧宫是时太史令髙堂冲奏乗舆冝迁幸不然必无洛阳后帝崩于平阳】
　　荧惑犯北极钩陈六十
　　黄帝占曰荧惑入紫宫犯北极中央大星为不道臣弑其君子害其父贼臣破国天下大乱期不出九十日春秋纬曰荧惑犯北极左星支为嗣　郗萌曰荧惑犯北极中央大星帝有乱臣应以善事已　巫咸曰火入北极天下乱兵大起聚于一国若出之疾兵还罢　荆州占曰火入天枢国家有变一为天下之兵聚一国雄圗三光占曰火入北极天子忧若犯抵之天子死
　　后宫乱不出三年　黄帝占曰火出天枢兵盛于四野荆州占曰火舍天枢下三月芒赤色怒地大动民大
　　恐兵起不已三年乃止　甘氏曰火犯北极若守之大臣谋主若耀刺北极为杀太子期百二十日　荆州占曰火守天枢大人忧一曰天子女多死　郗萌曰火犯太子星太子忧死犯庶子星庶子忧死一曰中犯北极星主有大忧一为有大防一为有反相　荆州占曰火守钩陈人主忧　黄帝曰火犯钩陈后宫乱兵起宫中幸臣谋主王者有忧
　　荧惑犯天一六十一
　　石氏曰火犯天一幸臣有谋有兵起人主忧　齐伯曰火守天一臣弑其主余殃为水灾
　　荧惑犯太一六十二
　　石氏曰火犯守太一幸臣有谋有兵起人主忧
　　唐开元占经卷三十六
　　钦定四库全书
　　唐开元占经卷三十七
　　唐　瞿昙悉达　撰
　　荧惑占八
　　荧惑犯石氏外官一
　　荧惑犯库楼一
　　黄帝占曰荧惑犯天库兵车出库所指兵徃也　石氏曰荧惑入天库有兵火守库兵起乱十年　郗萌曰荧惑入天库骑官兵起期三年中一曰天下有惊若岁旱又占曰荧惑赤色角三芒三十日舎天库国有急五
　　诸侯悉发甲兵　冥曰荧惑守库楼兵车大出守之一月兵乱十年乃罢　海中占曰荧惑逆行守天库兵起未罢若顺行乃罢以其逺近东西南北其日占之
　　荧惑犯南门二
　　郗萌曰荧惑天也主发兵常舎于南门其出色赤白而大东西南北非其常谋国兵起其入则兵入其所行而留止兵随而攻之　又占曰荧惑居处无常入时不得求之南门中　石氏曰荧惑若守南门兵车大起　又占曰荧惑入守南门天下战其北也　又占曰荧惑犯南门边夷兵起若道路不通
　　荧惑犯平星三
　　石氏曰荧惑守平星兵起且以乱亡　又占曰荧惑犯平星凶　甘氏曰荧惑守平星执政臣忧若有罪诛者期一年　又占曰荧惑守平星有狱出疑囚
　　荧惑犯骑官四
　　石氏曰荧惑入骑官若守之兵大起车骑用将军出若骑士忧　郗萌曰荧惑守骑官不出二十日赦天下甘氏曰荧惑守骑官有兵马多发若多死
　　荧惑犯积卒五
　　石氏曰荧惑入积卒若守之兵大起士卒大行若多死期二年　冥占曰荧惑犯守积卒主失位天下乱兵大起期百二十日　石氏曰荧惑犯守积卒主失位天下凶
　　荧惑犯星六
　　甘氏曰荧惑守星天下大水去之疾则旱万物不成人民饥　石氏曰荧惑守星兵起兵在外再守兵罢　又占曰荧惑守星有白衣聚以入日占何国海中占曰荧惑犯守星天下有水旱之灾守阳则旱守阴则水
　　荧惑犯傅说七
　　石氏曰荧惑犯守傅说王者简宗庙废五祀后宫凶一曰有絶嗣君期不出二年
　　荧惑犯鱼星八
　　石氏曰荧惑守鱼星在其阳旱在其阴水　巫咸曰荧惑守鱼星火暴出天下旱五谷不成人民大饥期不出年　甘氏曰荧惑犯守鱼星之阳为大旱鱼行人道之阴为大水鱼盐贵
　　荧惑犯杵星九
　　玉歴曰荧惑守杵星国有急兵有赋米之事若有军粮之急　海中占曰荧惑入杵星若守之天下有急发米之事不出其年
　　荧惑犯鼈星十
　　郗萌曰荧惑入鼈星天下大水去则旱　黄帝占曰荧惑守鼈星为有白衣之防　巫咸曰荧惑守鼈星国有水旱之灾守阳则旱守阴则水　防占曰荧惑入守鼈星王者有易水若大旱鱼行人道
　　荧惑犯九坎十一
　　石氏曰荧惑守九坎天下旱名水不流五谷不成人民大饥一曰之阳大旱之阴有水　甘氏曰荧惑守九坎其国大旱若大火之变期百八十日　石氏曰荧惑犯守九坎凶
　　荧惑犯败臼十二
　　石氏曰荧惑守败臼民不安其室忧失其釡甑若流移去其乡　又占曰荧惑守败臼饥防
　　荧惑犯羽林十三
　　荆州占曰荧惑入羽林之宫二十日天子当之　郗萌曰荧惑经过羽林中天子为军自守　荆州占曰荧惑舎羽林之宫兵大起　黄帝占曰荧惑守羽林大赦石氏曰荧惑守羽林马有行期三十日　又占曰荧惑芒角赤色守天军三十日大国有急诸侯悉发兵甲一曰兴兵者亡　又占曰荧惑守羽林兵起期六十日火经羽林臣欲弑主【宋书天文志曰晋孝武太元元年九月荧惑犯哭泣星入羽林占曰中军兵起三年六月荧惑又守羽林占曰禁兵起四年六月兖州刺史谢安谢击氐贼大破之余烬皆走十四年十二月荧惑入羽林十五年翟辽据司兖众军屡讨弗克鲜卑又跨略幷冀　安帝义熈四年十月戊子荧惑入羽林五年髙祖讨鲜卑是后南北军旅运转不息宋文帝元嘉十三年十二月戊子荧惑入羽林后三年废大将军彭城王义康及其党与犯所收掩皆羽林兵出也】　圣洽符曰荧惑入羽林守之二十日以上臣欲弑主大人当之期九十日【案荆州占曰汉二年荧惑入羽林起角三芒守之三十日国有负兵秦以之亡也】　海中占曰荧惑入守羽林有兵起若逆行变色成勾己天下大兵关梁不通急不出其年　郗萌曰荧惑入守羽林有叛臣中兵也　元命苞曰荧惑守羽林若垒城谋在司马将军为乱　荆州占曰荧惑入天军凶　又占曰荧惑入天军兵败不可用国更残也　郗萌曰荧惑犯守天阵为兵起有破军死将　甘氏曰荧惑入垒壁阵在司马内将军为乱宫中兵起　郗萌曰荧惑入垒城有兵起
　　荧惑犯北落师门十四
　　石氏曰荧惑守北落师门为兵大起舎军门兵起　防占曰荧惑入守北落师门兵大起将军出境士卒大行　石氏曰荧惑与北落师门相贯抵触光芒相及有兵大战破军杀将伏尸流血不可当也期百八十日若一年
　　荧惑犯土司空十五
　　海中占曰荧惑守土司空其国以土起兵若有土功之事天下旱　郗萌曰荧惑守土司空备大臣
　　荧惑犯天仓十六
　　黄帝占曰荧惑入天仓中主财宝出主忧臣在内天下有兵而仓库之户开主人胜客客事不成期二十日中而发　石氏曰荧惑出入天仓天下谷聚一邦　郗萌曰荧惑近天仓天下大旱天下转粟期其年中一曰期三年一曰千仓败天下饥　春秋圗曰荧惑经天仓去而不守其岁恶籴大贵仓大出　石氏曰荧惑守天仓三十日有转粟之事　黄帝占曰荧惑守天仓天下转粟千里籴贵　海中占曰荧惑守天仓天下有兵若有出粟　郗萌曰荧惑守天仓已去复反天下大饥人相食不出五年　占曰荧惑逆行守天仓天下大饥人相食期二年逺三年
　　荧惑犯天囷十七
　　石氏曰荧惑入天囷天下兵起国仓储积之物皆发出一曰御物多有出者库藏空虚期二年　郗萌曰荧惑守天囷二十日粟出布于民岁大饥【案宋书天文志曰晋孝武太元二十年六月荧惑入天囷隆安九年王恭举兵朝廷杀之及王国宝王绪是后连岁水旱人民大饥也】　玉厯曰荧惑守天囷兵起王者财宝皆出用库藏中虚耗人主不安其国有忧期百八十日逺一年
　　荧惑犯天廪十八
　　黄帝占曰荧惑守天廪有兵起天下粟聚于一国若有运粟之事　甘氏曰荧惑入守天廪天下有兵岁大饥仓粟散出不出其年　石氏曰荧惑犯守天廪天下乱粟散出
　　荧惑犯天苑十九
　　巫咸曰荧惑入天苑天下以马起兵若守之牛马禽兽多死　石氏曰荧惑入守天苑牛马羊禽兽多疾疫若守之二十日天下兵起马多死其国忧
　　荧惑犯参旗二十
　　石氏曰荧惑入参旗边县兵起　石氏曰荧惑守天弓天下乱兵大起人民惊恐其国忧若三十日守之必有国亡　陈卓曰荧惑守参旗下谋上　郗萌曰荧惑守参旗兵大起弓弩用士将出行一曰弓矢贵
　　荧惑犯玉井二十一
　　黄帝占曰荧惑入玉井为强国失地其出之强国得地巫咸曰荧惑入玉井国有水忧若以水为败水物不
　　成期不出年　荆州占曰荧惑守玉井多大水有溺死者　齐伯五星占曰荧惑守玉井天下大水沟渎溢流杀人民期百八十日
　　荧惑犯屛星二十二
　　郗萌曰荧惑留舍屛星三日民疾疫　石氏曰荧惑守屛星二十日臣谋主若贵臣有诛若戮死期一年　甘氏曰荧惑守天屛二十日国移　又占曰荧惑入守屛星诸侯有谋若大臣戮死者
　　荧惑犯天厠二十三
　　黄帝占曰荧惑守天厠国移若易名　石氏曰荧惑守厠中有贼兵　郗萌曰荧惑守天厠籴贵　又占曰荧惑守厠矢矢圊之间有伏谋反贵人惊于圊厠　甄曜度曰荧惑入守厠星天下大饥人相食死者大半期二年　甘氏曰荧惑入守厠星有谋臣在厠中王者警备之
　　荧惑犯天矢二十四
　　海中占曰荧惑守矢星天下旱五谷不成人民大饥多疾死期不出年　荆州占曰荧惑守矢星贵人有疾
　　荧惑犯军市二十五
　　荆州占曰荧惑入守军市兵大起将军出若以饥兵起雄圗三光曰荧惑入军市若守之军大饥将离散士
　　卒亡期不出年
　　荧惑犯野鸡二十六
　　甘氏曰荧惑入犯守野鸡其国凶必有死将军营败兵士散走
　　荧惑犯狼星二十七
　　春秋纬曰荧惑守狼弧诸侯相攻　海中占曰荧惑守狼星四夷兵起来侵中国弓矢大贵王者有忧一曰夷将有死者　郗萌曰荧惑守狼弧小有忧其成钩己若环绕之大人忧期六月　又占曰荧惑守狼弧狄自反其主　郗萌曰荧惑守狼有小令出大水　荆州占曰荧惑守狼天下发兵一曰其国有兵　又占曰荧惑守狼星狗大贵不即多死狼天狗也　石氏曰荧惑入守狼野兽死　甘氏曰荧惑犯守狼星将军出有千里之行天下皆兵盗贼纵横若有死将期二年
　　荧惑犯弧星二十八
　　巫咸曰荧惑守弧星兵大起将军出行弓弩大贵国多盗贼民不安期百八十日逺一年　郗萌曰荧惑守弧星人民饥食茹粟谷大贵　又占曰荧惑以五月守弧星六十日其邦有兵战　荆州占曰荧惑守弧星贵人多死若将当伐贵人　又占曰荧惑守弧星大将有千里之行国政惊一曰车骑兵出
　　荧惑犯天稷二十九
　　海中占曰荧惑犯守天稷有旱灾五谷不登岁大饥馑一曰五谷散出
　　荧惑犯甘氏中官二
　　荧惑犯四辅一
　　荆州占曰荧惑犯四辅星君臣失礼辅臣有诛
　　荧惑犯五帝内座二
　　荆州占曰荧惑入紫微宫中犯五帝内座大臣弑主
　　荧惑犯造父三
　　郗萌曰荧惑入造父中车马贵　又占曰荧惑舎造父水大出　黄帝占曰荧惑守造父材官骑士出马动兵起
　　荧惑犯杵臼四
　　郗萌曰荧惑守杵臼星国有舂米军旅之事　又占曰荧惑守天杵即大沟渎多水
　　荧惑犯司命五
　　郗萌曰荧惑守司命多暴死者司命主百鬼与舆鬼同
　　荧惑犯天鸡六
　　郗萌曰荧惑舎天鸡三十日旱又曰鸡夜鸣天下尽惊
　　荧惑犯市楼七
　　郗萌曰荧惑犯市楼天下易弊　又占曰荧惑乘市楼天下有所发期不出三年
　　荧惑犯日星八
　　郗萌曰荧惑犯日星为大战
　　荧惑犯亢池九
　　郗萌曰荧惑犯亢池海大鱼死
　　荧惑犯天田十
　　郗萌曰荧惑守天田五谷不成黍贵　荆州占曰荧惑守天田旱　又占曰荧惑守天田人主犯礼有灾
　　荧惑犯天门十一
　　荆州占曰荧惑入天门去复还关梁不通　又占曰荧惑舍天门进退前后凶兵大起荧惑守天门国絶祀各以其日占
　　荧惑犯平道十二
　　甘氏曰荧惑入守平道天下兵乱
　　荧惑犯进贤十三
　　宋书天文志曰宋孝武孝建元年十月乙丑荧惑犯进贤星时吏部尚书谢庄表解职
　　荧惑犯酒旗十四
　　春秋文曜钩曰饮食失度荧惑徘徊酒旗　荆州占曰荧惑守酒旗天下大酺有酒肉财物赐若爵宗室
　　荧惑犯诸王十五
　　春秋纬曰荧惑入诸王星主以妃党纵恣为天下所谋又占曰荧惑入诸王星下不信上王者微
　　荧惑犯天髙十六
　　郗萌曰荧惑入天髙先军起后有赦　荆州占曰荧惑入天髙有竒令又曰入天髙中十日成钩己有赎罪之令　荆州占曰荧惑入天髙留二十日小赦三十日大赦　郗萌曰荧惑逆行天髙中必有破军死将亡国去王　蓬莱占曰荧惑守左髙反者不胜守右髙反者胜
　　荧惑犯砺石十七
　　郗萌曰荧惑入砺石边卒兵起　黄帝占曰荧惑舎砺石二十日诸侯开库发兵
　　荧惑犯积尸十八
　　甘氏曰荧惑守积尸大人当之
　　荧惑犯五潢十九
　　黄帝占曰荧惑入五潢为天下大乱易政一曰贵人死郗萌曰荧惑舍五潢有兵车骑行　黄帝占曰荧惑
　　入五潢为运道不通兵起　郗萌曰荧惑舎五潢牛马多疾死腐烂道傍　巫咸曰荧惑入五潢中大乱大旱大残以其近占四方殃死而不葬易世立王　陈卓曰荧惑守五潢贼起水中一曰有淫雨　黄帝占曰荧惑中犯乗守五潢期二十日兵起
　　荧惑犯咸池二十
　　黄帝占曰荧惑入咸池中天下大旱　甘氏曰荧惑入咸池因行其中不止是谓致兵诸侯兵起天下乱　甘氏曰荧惑入咸池有兵防天子且以大败失忠臣若旱一曰大水道不通贵人死以入日占国　郗萌曰荧惑入咸池为有以迷惑人主者一曰地动山摇
　　荧惑犯天街二十一
　　郗萌曰荧惑舎天街中央大赦一曰当天街为诸侯自立为王一曰大水　荧惑留止若逆行天街中为兵革起　荧惑不从天街者为政令不行不出其年有兵文曜钩曰荧惑守天街政塞奸出上下相疑四方隔絶无通时　郗萌曰荧惑犯天街国絶祀以入日占国石氏曰荧惑犯守天街及徘徊乱行主弱臣强道路隔絶天下不通
　　荧惑犯甘氏外官三
　　荧惑犯狗星一
　　郗萌曰荧惑舎狗星三十日旱又曰狗羣嘷天下人尽惊
　　荧惑犯狗国二
　　荆州占曰荧惑守狗国外夷为变
　　荧惑犯哭星三
　　晋阳秋曰孝武太元元年九月癸亥荧惑犯哭星二年八月征西大将军桓豁薨十月尚书令王彪之薨
　　荧惑入八魁四
　　荆州占曰荧惑守八魁兵大起
　　荧惑犯鈇锧五
　　荆州占曰荧惑犯鈇锧五月以上臣有谋者　石氏曰荧惑入鈇锧若其星动摇鈇锧用　郗萌曰荧惑犯乗守鈇锧为鈇锧用将有忧
　　荧惑犯天庾六
　　郗萌曰荧惑入天庾中大旱粟贵发用
　　荧惑犯刍藁七
　　黄帝占曰荧惑入刍藁中主财宝出乱臣在内
　　荧惑犯九州殊口八
　　荆州占曰荧惑守九州殊口九州兵起
　　荧惑犯天节九
　　荆州占曰荧惑守天节持节臣有奸谋若使臣死
　　荧惑犯九游十
　　石氏曰荧惑守九游日食星坠天下大乱若入九游兵起
　　荧惑犯军井十一
　　荆州占曰荧惑入军井三日以上其岁大水
　　荧惑犯水府十二
　　荆州占曰荧惑入水府有谋臣一曰逆行水府天下大水　郗萌曰荧惑守水府天下洪水
　　荧惑犯天狗十三
　　荆州占曰荧惑入天狗兵谋北夷大饥来归邻国多土功若守之为兵谋
　　荧惑犯天庙十四
　　黄帝曰荧惑入天庙若守为庙有事一曰为凶忧　荆州占曰荧惑入天庙有庙残之事吏不去则死
　　荧惑犯巫咸中外官四
　　荧惑犯长垣一
　　郗萌曰荧惑入长垣敌人入中国出长垣则出　玉厯曰荧惑入长垣若守之匈奴入汉国敌人四夷若皆出期一年
　　荧惑犯土司空二
　　荆州占曰荧惑守土司空有兵又曰守入土司空有土徭之事
　　荧惑犯键闭三
　　郗萌曰荧惑犯乘键闭星大臣有谋天子不尊事天者致火灾于宗庙王者不冝出宫下殿有匿兵于宗庙中者　宋书云晋穆帝升平三年正月壬辰荧惑犯键闭占曰人主忧五年正月穆帝崩
　　荧惑犯天柱四
　　荆州占曰荧惑守天柱兵鼓起
　　荧惑犯天渊五
　　荆州占曰荧惑入天渊大旱山焦枯若守之海水出江河决溢若海鱼出
　　荧惑犯鈇锧六
　　黄帝占曰荧惑入鈇锧为大臣诛　推度览曰大臣戮亡荧惑环鈇锧　荆州占曰火犯鈇锧兵起
　　荧惑犯天廐七
　　荆州占曰荧惑入天廐十日以上廐马有食变　石氏曰荧惑出入天廐天下廐有忧长吏败若干天廐兵起黄帝占曰守天廐为廐灾之事人主以马为忧不即
　　马疾　郗萌曰荧惑守天廐三十日骑马出










　　唐开元占经卷三十七
<子部,术数类,占候之属,唐开元占经>
　　钦定四库全书
　　唐开元占经卷三十八
　　唐　瞿昙悉达　撰
　　塡星占一
　　塡星名主一
　　石氏曰塡星其神雷公决星名曰卿魄　荆州占曰塡星常晨出东方夕伏西方其行岁塡一宿故名塡星石氏曰塡星主季夏主中央主土于日主戊巳是谓黄帝之子主德女主之象冝受而不受者为失塡其下之国可伐也德者不可伐也其一名地侯【案服食经曰雄黄塡星之精也】淮南子曰中央土也其帝黄帝其佐后土执绳而制
　　四方绳直也其神为塡星其兽黄龙其音宫其日戊巳春秋纬曰塡星主德徳失则宫室髙台榭繁故塡星
　　缩火烧门动则水决江河破凶　文曜钩曰塡星主德以正常德失则罚出塡星二十四征以效存亡　合诚圗曰塡星主正纪纲　甘氏曰塡星主太常主周梁【海中占曰周梁中国也】邦有德塡星当也　巫咸曰塡星之德厚安危存亡之机　塡星所宿者其国安大人有喜増土五行传曰塡星于五常为信言行不二于五事为思心寛容受谏若五常五事皆失塡星为变动为土功为女主为山崩为地动　吴龚天官星占曰塡星所居国有德不可以兵加也　班固天文志曰塡星者信也思也仁义礼智以信为主貌言视听以心为正故四星皆失塡星乃为之动　郗萌曰塡星主祭祀鬼神宫及太常荆州占曰塡星土之精主四季　塡星主司天下女
　　主之过女主邪塡星邪女主正塡星正　石氏曰塡星正女主正纪纲
　　塡星行度二
　　五行传曰塡星以上元甲子岁十一月朔旦冬至夜半甲子时与日月五星俱起于牛前五度顺行二十八宿右旋岁一宿二十八宿而周天【案厯法塡星一年平行十二度十一万六千四百三十二分度之四万六千二百七十一二十九年百六十八日千九百七十六分日之千一百三十七而周天是三百八十三年而十三周天】　淮南子曰塡星以甲寅元始建斗【寅元始厯起之年也建斗塡星起于斗也】日行二十八分度之一岁行十二度百一十二分度之五二十八岁而周天　春秋纬曰塡星出百二十日反逆西行百二十日东行见三百三十日而入入三十日复出东方运之常也守度持节为纪纲顺之吉逆之凶　荆州占曰塡星出东方三百三十日而夕伏西方三十日而复晨见东方　尚书纬曰气在于季夏其纪塡星是谓大静无立兵立兵命曰犯命夺人一亩偿以千里杀人不当偿以长子不可起土功是谓犯天之常灭德之光可以居正殿安处举有道之人与之虑国人以顺式时利以布大德脩礼义不可以行武事可以赦罪人与德相应其礼衣黄是谓顺阴阳奉天之常也如是则塡星得度其地无灾　动声仪曰宫音和调塡星如度不逆则凤凰至　巫咸曰塡星受制则养老存鳏寡行饘粥施恩泽事宾客　郗萌曰填星用事务招録贤圣择亷平劝民耕农实仓库治城郭通沟渠奉天祠修治社禝数问牢狱察勉失职务安百姓如是则塡星不盈缩不逆行变色　荆州占曰塡星顺行而明其国有厚德　塡星行中道阴阳和调　皇甫谧年歴曰甘石太初歴所以记星出不同者以星盈缩在前各录后所见也塡星之精凡六十三变
　　填星相王休囚死三
　　荆州占曰塡星之相也从立夏至仲夏时其色大如精明无芒角　塡星土也位在中央王于四季其星从孟夏至仲夏时色当赤而微小及季夏王时其色比北极中央大星赤黄而光明有芒角　塡星之休也从孟秋至仲秋时色黑而细小无精光季秋时其色当比奎大星黄白而光明有芒　塡星之囚也从立冬至仲冬其色青而细小赤黑止而不行【甘氏云如小不明也】至季冬王时色当比左角青黄而光明有芒　塡星之死也从立春至仲春其色白而细小不明至季春时色当比参左肩而黄白光明有芒　甘氏曰当其相也而有王色主弱女主用事有休色有土功有囚色女主不昌有死色贵人多防所留守舍其国有女征其进舎也及退舎皆为土功忧事　当其王也而有相色则女主宗强有休色政在公卿有囚色女主不昌有死色女主族不祥其所留之舎有德厚其进舍也其国得土其退舎也则失土当其休也而有王色臣下纵横有相色女主请谒行有囚色女主宗族有诛伤死色重有女防所留之舎其国民流亡其进舎也及退舍其国受殃　当其囚也而有王色有政令四时不和多风雨灾五谷不成盗贼起野多囚人有相色臣下为谋谋及司空有休色女主与妾讼有死色国有土功所留之舎其国是当其进舍也絶嗣复兴其退舎也有哭音　当其死也而有王色下胜上枯木复生臣专政有相色地泄其藏从地中出有休色五谷暴贵人臣散亡有囚色必有霜雹所留之舍尤凶其进舍也地动若有蛇怪其守舍也有移徙泽
　　塡星光色芒角四
　　甘氏曰填星以季夏戊巳此王气色当如其常色变则失所也　郗萌曰塡星色有常黄比参右肩　荆州占曰塡星常色如北极明星赤比角星黑比奎明星黄帝占曰填星色白多为狱一曰有素服天下不安填星色黄而光辉辉大更宫室有土功事　填星色黄大无光女主得意一曰女主年中有忿争　礼记威仪曰君乘土而王其政太平则填星黄而晖多　诗纬曰塡星华此奢侈不节王政之失　海中占曰填星光明岁熟其所守国安大人有喜增地　郗萌曰塡星赤华也期九十日兵起　填星春色苍岁善大熟　填星色青黄其国有忧　填星赤色光而泽也不出其年兵起塡星色赤饥期三年色青黄有忧色青白期不出五
　　月兵若狱大起青多为兵白多为狱青白等兵狱并起色青黑六十六日有防皆所在之宿名其国　天官书曰填星色青圎忧病一曰忧水青角有兵忧　填星色白圎有防若星赤圎有兵黄圎则吉　荆州占曰塡星居之分久而光明人主吉昌　塡星色春青夏赤秋白冬黒色顺四时其国强女主昌　填星色黒圎多疾若水黒而小国有死王赤为兵白为防黄则吉　塡星色黑黄圎女主吉有喜赤圎女主凶　填星色黄润泽即国有庆　海中占曰填星色白芒泽有子孙喜立王郗萌曰塡星赤有芒其野谋兵　荆州占曰填星芒邪乱失色女主心不正　填星色赤芒有兵若火　填星三黄芒女主盛其国强三黑芒其国亡　天官书曰塡星两黒角水青角忧有兵白角哭泣之声赤角犯我城黄角地之争　荆州占曰填星七角又有芒女主专政妄诛　填星出其角为旱　填星在四方宿当如其方色吉失色而角青为忧赤为旱白为兵黒有死防　填星失色五角即有战若色黄而有九芒有大水不乃天裂地动　填星黑角则水赤角有兵若旱黄角有土功事
　　填星盈缩失行五
　　甘氏曰塡星失次而上二舎三舎是谓大盈有王命不成不乃大水失次而下二舎是谓缩女后有戚其岁不复不乃天裂若地动　甘氏曰塡星缓则不逮急当过舍逆则占　班固天文志曰塡星盈为主不宁缩有军不复　荆州占曰填星退舎为缩所次之国凶　黄帝占曰塡星见东方一岁行二舎吏民相将至退地诸侯有失邑者　填星西行一舎以上吏弃法令民弃其君子去其父离其乡里渡于河海动地而起矣　填星逆行天下更王　洛书曰塡星盈缩下士逆谋兵乃生填星盈缩地动摇宫有此类则亡引也　塡星盈缩九州骚动四方相贼　潢舍孳曰阳弱臣逆则塡星盈缩【阳者君也】王者礼义德杀刑尽失填星乃动而盈王者以贪扰不宁大水出　文耀钩曰填星南西行为畋猎恣南西者南多西少也　论语防曰填星盈动国门阖　石氏曰填星失次进则亡地退则有防　填星所居久者其国有德厚不可以军如所居易者【徐广曰易犹轻速也】国其德薄可侵以土地　填星所居之国吉未当居而居之已去而复还居之其国得地不乃得女当居不安既已居之又东西去之国失土不乃失女不可举事用兵不有土事若女子之忧其国可伐居之久福禄厚居之易福禄薄　巫咸曰填星盈失次退地白有防角为争大为得地小为失地　塡星之居宿国五岁若六岁四岁其君强固安其所去者其君忧也　填星乱行人主且失地使之不然无滛乱于乐无见诸侯客无出游如是则止　海中占曰塡星去宿天子不立后去宿南数十尺女主不用事若大水去其宿北数十尺女主当之若大旱　主好畋猎走狗驰马出入不时赐与不当则填星失宿民多病岁多大风黍稷无实　京房曰人君内无仁义外多华餙则塡星失度东西叛逆不救必忧霜雪其救也治社禝明堂近方直亲厚重之人灾消矣【荆州占曰不救有雷雹山崩地坼之灾也】　郗萌曰人君宰相简鬼神废祷祀毁宗庙社禝即塡星逆行色变地动　塡星逆行有白衣之防逆行一舍为水　塡星超舎而前东行一岁二舍诸侯有归国者　填星逆行二舍有兵六十日大赦填星逆行三舎为政者死　以季夏戊子日塡星其色变行不如常行失也　淮南子曰填星岁填一宿当居而不居其国亡地未当居而居之其国増地岁熟荆州占曰人君宰相大臣治宫室为台榭内淫泆夫妇无别淫女用事防羣神而简宗庙则填星逆行变色殃至地动无救则枉矢出民疫饥女主淫泆者塡星逆行入阴外淫泆者逆行入阳逆行入阴旱入阳水逆行十五度以上女主坐亡之　塡星逆行不轨为殃为贼填星盈出其色苍白防　王者德重填星居之女主德薄填星离宿一曰当居不居其国以水亡　填星应居之而去其分饥荒流满四方若居之而不安不可兴土功不可举大众　填星乱行王者无德女主不仁淫放外逰出入无度此恶之所致人君修德以禳之则可无咎　填星行舎居其南居其北若去之疾其分不可用兵必受殃若居之而去更反守之分増地　填星离宿一丈之阳女主不用事去宿一丈之阴女主死　填星行顺道阴阳和若不顺道去舍南北若一丈女主不治一曰王者不立后　填星失次上及二舎大水出上三舍则天裂地陷逆一舍己上吏击人民弃妻子去其邑星东行二舎分失地星若乱行人主失土无滛放无出游无兴宫室则可以免　填星行失次逆一舎至二舎其国饥荒人民流亡去其乡　填星主土以填四方其行于列客所干年不入　填星出北方宿中举兵者不利出东方利用兵国强出南方宿下有兵者亡地出西方宿兵起　填星逆行入阴内事逆行入阳外事逆
　　填星昼见经天六
　　甘氏曰填星昼见臣谋君女主忧上相死　填星经天而逆行天下更政地大动　巫咸曰填星不经天经天更封　荆州占曰填星起左角逆行至轸是经天其下国当者亡地战不胜
　　填星变异生足大小傍有小星七
　　龙鱼河圗曰夫填星主得土之庆其星下为虚星之神巫咸曰填星下为杜妪止于空城【黄石公三畧曰初张良遇神老于路】
　　【则脱履命良取之良跪而进之老曰年少可教与良三期而后付三略焉良受书老告之曰后谷城见有黄石乃是吾也遂号曰黄石焉然则黄石填星之精黄者填之色也石者星之质也填为土德汉为火行子以王事告其母也神老杜妪同故备其说】　荆州占曰填星失色生足女主退若被罪　黄帝占曰填星大如狼星而黄天下之兵虽防其国不亡　填星始出大而日愈小所在国不利始出小而日愈大所在国利　巫咸曰填星大人主将昌地广民人惶惶系心而行不忧其家乃忧其王　易纬曰土令废填消食于戊巳以春月　巫咸曰填星小人主有忧使之不然无听鼓钟之音民人有罪者释之如是则止不者民多死有土功失地　荆州占曰填星细防女主失势　黄帝占曰填星旁有小星守填星臣欲弑主小星入填星中事立决小星去臣利填星徃复小星主得臣见东方东方有之见西方西方有之见南方南方有之见北方北方有之皆以所在之宿名其国
　　填星流动与列星鬭八
　　雒书曰填星动溢地侯之灾山崩裂　填星动盛不吉天下乱畔　元命包曰填星动则水决江海破山命曰地侯跃天雨丝丝伪言咄咀民作船主急去地吐泉鱼衘葂【宋均曰一作晋阳秋曰孝武大元三年七月乙亥填星摇三年六月大水】　春秋纬曰黄星动海水浮三公及左右谋　钩命决曰天水失信则不见填星大动　石氏曰礼德义刑杀尽失则填星为之动　填星动摇离舎使者交接道路　荆州占曰填星动女主有怒若有怨　郗萌曰填星变色逆行相凌而鬬防客环守其国无道　荆州占曰填星与列舍鬬不出其年分亡地死将
　　填星穰气晕彗九
　　洛书曰黄帝起填星珥鱼【气如鱼形在填星旁】　黄帝占曰填星旁有云如狗状有土功期一月　孝经内记曰填星生气而为黄穰者明日大温旦雾夕雨见此者不出五日五谷贱所见之国尤甚不出三旬中民多疾病亦死荆州占曰填星出穰气长四丈【一曰雨土】　巫咸曰填星自晕有土功有防　郗萌曰填星出彗所居下国受兵亡地不出一年











　　唐开元占经卷三十八
　　钦定四库全书
　　唐开元占经卷三十九
　　唐　瞿昙悉达　撰
　　填星占二
　　填星犯东方七宿
　　填星犯角一
　　黄帝占曰填星犯左角大战一曰军死　郗萌曰填星入角亢去左角三尺若一尺与角并出左角一寸期丙丁日中地动　春秋圗曰填星逆行角中王后有异喜郗萌曰填星逆行角女主出入不时　石氏曰填星
　　在左角失行至房侯王皇帝出入不时王者有所诛春秋圗曰填星之角天下有徙家为二千石者　荆州占曰填星起右角之左角尉理受执填星乗右角后族家若将相有坐法死者　郗萌曰填星乗右角为旱乗左角为水为兵　填星留西角间军兴国廷间边境不通　填星逆乗凌左右角其为日食国有大变　填星出入天门中兵在外罢　填星宿角不明者女主少子孝经纬曰帝诚孝填角幷　黄帝占曰填星出中道
　　天下太平出阳道旱阴道多雨　陈卓曰填星出阴道多阴谋　荆州占曰填星出入留舎角六十日不下天下多暴狱七十日不下天下有急令八十日不下一国有急事　石氏曰填星守角万物不成　填星守左角天门多直人　填星守右角天子好游猎国亡　填星守天门中国弱四夷侵　甘氏曰塡星守角星后有喜巫咸曰填星守角为水为兵　海中占曰填星守角
　　五谷多伤人民流亡　填星守左角右角其色润泽即岁大熟其逆行从一宿得二宿谷贵一倍从二宿得三宿三倍其还立贱　填星左右角其色黄小旱民小厉其逆行即旱其退立雨　郗萌曰填星守角将有忧一曰有土功之事　填星守左角更政令填星守角为中兵大臣也　玉厯曰填星守角天子防弱贤人为辅臣郗萌曰填星出角若守角兵起西方　甘氏曰填星
　　犯守角强臣不伏若更政令　郗萌曰填星守犯凌右角为有祸咎
　　填星犯亢二
　　郗萌曰填星犯亢廷臣为乱诸侯当有失国者　石氏曰填星数入亢其国疾疫　甘氏曰填星逆行亢女主治政一曰徙倚亢前后女主非其人若贱人女暴贵郗萌曰填星逆行亢女主干朝事　荆州占曰填星倚亢前后春夏为火秋冬为水　春秋圗曰填星之亢天下有大防　郗萌曰填星合亢为岁小有水　填星乘灭亢右星为大人忧为天下有竒令　填星出入留舎亢其国以岁致天下一曰有失地之君天下忧　齐伯曰填星出入留舎亢其国有兵起菓实大贱贱人之女暴贵　春秋圗曰填星守亢去一尺若七尺四夷附中国　石氏曰填星守亢五谷伤民流亡　填星守亢四海且安居贵礼义　填星守亢色青有兵黄有土功白义黑客事　甘氏曰填星守亢旱有土功天下必有得地之君其国以岁致天下　巫咸曰填星守亢为土功又曰旱伤在南方万物不成多火灾民疾疫有中兵　海中占曰填星守亢北水在北方　郗萌曰填星守亢人民田宅贱一曰人民大亡五谷以水伤败　填星守亢为燋旱不生草一曰多虫蝗　黄帝占曰填星逆行守亢为中兵　圣洽符曰填星入守亢为民多疫物不成五谷伤民流亡　郗萌曰填星乗亢右星为水乗左星为大兵谷贵　填星乘若守亢右星为水若籴大贵乗左星为兵　海中占曰填星守若舎亢为五谷颇不成甘氏曰填星犯守亢逆行不顺失明其邑大政不用
　　填星犯氐三
　　荆州占曰填星犯氐左星左中郎将诛死犯右星右中郎将诛死期三年　陈卓曰填星入氐中期三十日彗星出王邑西南指　郗萌曰填星逆行氐女主不居宫春秋圗曰填星入氐果实大贱贱人女暴贵　郗萌曰填星徙倚前后于氐女主非其人　填星乗氐之右星天下有大水乗氐之左星天子自将兵于野　填星出入留舍氐天下用兵期不出四年更立侯王　填星出入留舎氐必有亡地者　黄帝占曰填星守氐皇后有拜贺太子一曰贱人女有暴贵者若有土功之事　黄星守氐有赦令　石氏曰填星守氐有德令　填星守氐即岁安色赤有分土裂地之君四夷不服天下大疫填星守氐国有大贤　填星守氐有土功之事　填
　　星守氐田宅大贵一曰有赦　甘氏曰填星守大星皇后有贺　郗萌曰填星守氐太子有智慧九州清　填星守氐天下必有亡国死王　荆州占曰填星守氐为后夫人忧谓东行反还去氐两星二尺期百二十日去两星尺期六十日与两星齐期二十日以赦解之　荆州占曰填星守氐奸臣有谋　二十八宿山经注曰填星色青守氐四十日郑国王死更立人君　海中占曰填星入守氐必有亡城者天下用兵期不出三年更立侯王八十日不下野有万人之众
　　填星犯房四
　　石氏曰填星犯房天下相诛　荆州占曰填星犯房右服为秦魏左服为楚右骖为齐左骖为赵　郗萌曰填星犯房成勾己为后夫人防　填星入房三道为天子有子　填星入房十日成勾己者天子恶之以赦解之圣洽符曰填星逆行房成勾己女主自恣若淫泆
　　石氏曰填星到房心皆正不失仪失仪则为变　填星在右角失行至房侯王皇帝出入不时王者有所诛春秋圗曰填星之房仓谷丰　援神契曰填星舎房符命道兴　石氏曰填星舎房更起土功宫室数移多殃祸　填星守房左二国交易守房右世多鳏寡人　守房左右去复还庻子乘国　应去而守房其国有殃甘氏曰填星守房国有女主喜　巫咸曰填星守房有献马者若有土功事起宫室者　填星守房贵人多死者　填星守房地动多旱民疾疫一曰民多疾　海中占曰填星守房为土功　郗萌曰填星守房大赦其国有兵一曰人主无下堂又为天下诸侯相谋虑道不通又为敌兵发一云南为旱北为水并在宋地　填星守房为大饥人相食死者不　荆州占曰填星守房有反逆臣大人防天下易主【宋书天文志曰晋光熈元年九月己亥填星守房心占曰土守房多祸防守心国内乱天下赦是时司马越专权十一月惠帝崩怀帝即位大赦天下】　黄帝占曰填星行房南若守之为大旱行房北犯守之为大水　郗萌曰填星逆行守房女主出入自恣一曰女主干政　荆州占曰填星入房留居之有失国君进而守之其国有兵退而守之其国有庆　填星中犯凌房国君忧色青忧防色赤忧兵积尸成山色黑有将相诛色白有芒角大哭　海中占曰填星入房若犯之有失地君其国有兵若女主忧　郗萌曰填星中犯乗守房左骖若左服皆为其君死所中将诛　填星中犯乗守右骖若右服皆为大人死所中相诛　陈卓曰填星中犯乗守房南二星君死北二星大人死　郗萌曰填星留逆犯守乗房左右骖主崩臣有阴谋逆行乗凌中道太子失位而亡顺行乘凌中道天下和平　韩杨曰填星犯钩钤王者忧　郗萌曰填星犯乘钩钤大臣有谋天子不尊事天者致火灾于宗庙王者不宜出宫下殿有谋匿于庙中者　黄帝占曰填星守钩钤王者失天下
　　填星犯心五
　　海中占曰填星犯天王王者絶嗣犯太子太子不得代犯庻子庻子不利　郗萌曰填星入心大臣有喜　填星逆行心女主怨望一曰女主干政　黄帝占曰填星至房心皆正不失其道天下和平轨道失绳灾变　填星经心清明列照天下内奉明王帝必延年　填星之心主賛明其国安防人主有増地天下太平天子有庆郗萌曰填星在心多雨泽岁熟　巫咸曰填星在心
　　主人亲贤　石氏曰填星乗心其国相死　黄帝占曰填星居心人主任贤　圣洽符曰填星犯乗心为内乱臣欲弑主有失地君近期十月中期一年逺期二年荆州占曰填星犯乘心大人凶近期三年逺期九年　郗萌曰填星中犯乗凌心天下大赦　石氏曰填星中犯乘凌太子位太子忧少子位少子忧　填星犯食心左星为天子因后有忧　海中占曰填星出入留舎心二十日不下且有急令三十日不下有名人死者四十日不下其国大空民亡去其室堂　感精符曰填星守心为旱若有火灾　石氏曰填星守心万物不成一曰义士多烈节庸夫立义　填星守心色黄无故青黑旱饥死　甘氏曰填星守心圣主天下太平若天子有庆巫咸曰填星守心其国内乱若有土功事一曰民多疾病又云有火　郗萌曰填星守心国安大人有喜増地一云太子反　陈卓曰填星守心太子庻子凶色光明黄吉有庆赐之事　甘氏曰填星逆行守心成勾己若环绕之其国内乱天子恶之赦解之期六月　郗萌曰填星犯乗守心明堂为内乱臣欲弑主有亡国近期十月中期一年逺期三年又曰大臣当之　填星犯乗太子者太子忧不死则去犯乗守明堂大人忧近期十月逺三年　郗萌曰填星犯乘守心右星为庻子忧　东官曰填星犯乘心明堂万民备火　巫咸曰填星中犯乘守心明堂为战不胜将军鬬死　郗萌曰填星中犯乗守明堂为旱若备火　石氏曰填星中犯守明堂大臣当之在阳为燕在阴为越　海中占曰填星留逆犯守乗凌心王者宫内战乱臣下有谋易立天子权在宗家得势大臣
　　填星犯尾六
　　黄帝占曰填星逆行入尾箕妾为女主若星色黄后宫有喜若立后　浑仪曰填星出入尾必有大将出征鱼盐大贵　填星与火入尾缣布大贵则将相人民去其城郭　填星宿尾逆行而变色女多进者　郗萌曰填星出入留舎尾鱼盐贵至六倍　齐伯曰填星出入留舎尾必有大将出者而加于齐矣其国无以持之　石氏曰填星守尾禽兽多暴百姓　填星守尾若角动更姓易政天下不安其处　巫咸曰填星守尾兵起　海中占曰填星守尾髙田不得食下田荒人民饥　郗萌曰填星守尾大臣诛　冥占曰填星守尾后贵人有喜若立后　石氏曰填星犯尾有兵起国多盗贼一曰天下旱人民饥　郗萌曰填星犯守尾为夫人女主后妃恶之　填星留逆犯守乘陵尾皇后有以珠玉簮珥惑天子者巫防大起后相贵臣诛宫人出走兵起宫门
　　填星犯箕七
　　春秋纬曰填星犯箕若入宫中天下大乱兵大起　郗萌曰填星犯箕女主有忧一曰为天下大赦又曰大乱巫咸曰填星入箕中伺其出而数之如期二十日兵
　　发伺始入而处之率一日期十日军罢　荆州占曰填星入箕盗大起多鬬死者岁不熟　石氏曰填星入箕天下大乱其中有一星民莫处其室养者星在箕南旱在箕北有风在箕踵岁熟不者不熟　百二十占曰填星之箕丘陵且发　郗萌曰填星舎箕用事坐之　石氏曰填星出箕谷大贵天下旱饥死过半　郗萌曰填星出入流舎箕年多虫蝗　石氏曰填星守箕后贵人大喜若立后一曰王者陵发　填星守箕后有乱　填星守箕若角动色黑有土功其色青有两军相当先起兵者败中起兵者昌后起兵者亡　巫咸曰填星守箕有水灾兵起五谷万物不成　海中占曰填星守箕有大防有土功事　郗萌曰填星守箕为其岁水　冥曰填星依度之箕岁大熟　玉厯曰填星守箕人主有谋二十日不下兵大起若有水灾　东官曰填星出入箕留守之九十日民人流亡兵大起期一年多雨虫必有空国死王谷水至小人专政矣　海中占曰填星出入舎守箕兵大起




　　唐开元占经卷三十九
　　钦定四库全书
　　唐开元占经卷四十
　　唐　瞿昙悉达　撰
　　填星占三
　　填星犯北方七宿
　　填星犯南斗一
　　石氏曰填星犯南斗为大赦　郗萌曰填星犯行入南斗且失地使之不然无淫于乐无见诸侯客无出逰如此即止又曰入库以防起兵国中　填星入南斗天下受爵禄期六十日若九十日　陈卓曰填星出南斗兵起四方若西南　郗萌曰填星逆行南斗地动【宋书天文志曰晋孝怀永嘉三年填星久守南斗其年地动】　填星逆行南斗女主赏赐不当　黄帝占曰填星守南斗先水后旱若守之一旬名水有溢者不然则有暴水出　郗萌曰填星居南斗河戍间道不通　北官侯曰填星处南斗不用众有天下填星与太白舎南斗抵斗若两大宰相为乱　郗萌
　　曰填星出入留舎南斗之间二十日不下有大防　齐伯曰填星出入留舎南斗二十日不下有喜三十日不下民人无事五十日不下彗星出六十日不下民人忧九十日不下天下用兵　春秋纬曰填星守斗王者封赏诸侯若上官吏有受赐者　石氏曰填星守斗国多义士　郗萌曰填星守南斗地裂一曰山崩天子失制天下大赦　荆州占曰填星守斗大臣逆奸民贼子欲杀其主又曰在阳田宅贱在阴田宅贵　石氏曰填星逆行守斗女主赏淫泆一曰奸臣贼子欲谋君　巫咸曰填星失次守斗所守之国当诛　圣洽符曰填星入斗口而守之人民有背主者天下壅蔽在阳为天子在隂为诸侯期不出一年　郗萌曰填星不入南斗道女主嫡子不代
　　填星犯牵牛二
　　郗萌曰填星入牵牛为天下牛车有行一曰有盗贼陈卓曰填星逆行牵牛女主为奸为贼　春秋圗曰填星之牛天下求皮革筋角　郗萌曰填星乘牵牛为天下有大水起又为人相乘于道　填星出入留舎牵牛有失地之君　春秋圗曰填星守牛二十日不下大人有疾牛马多疫疾而死　石氏曰填星守牵牛诸侯多忠烈一曰大赦天下有急守牛南为天子牛北为吴郗萌曰填星守牵牛贵人忧　海中占曰填星守牵牛为牛多疾一曰兵起凶关东忧雨雪大人疾民人疫郗萌曰填星守牵牛为谷贵又曰山崩地裂冬雷疾病奸臣贼子谋弑其主有急令一曰涌水出　陈卓曰填星守牛盐贵　石氏曰填星犯守牛有土功事　甘氏曰填星犯牛留守之为破军杀将
　　填星犯须女三
　　荆州占曰填星入须女天子有大喜　陈卓曰填星逆行须女主不亲事　荆州占曰填星犯乗须女人民相恶有女防　郗萌曰填星守须女逆行色不明女主不亲桑　齐伯曰填星出入留舎须女其国得以强且以武致天下三十日不下国有失地之君五十日不下且有亡王走王民人归其故乡　春秋纬曰填星守须女后宫有喜贱女暴贵若后宫专政女谒横行　石氏曰填星守须女多姣女朝臣幸　巫咸曰填星守须女世多姣好一曰贵女与贱人交　海中占曰填星守须女阴山水出庐宅坏天下多土功事　郗萌曰填星守须女为大水且至　陈卓曰填星逆行留犯守凌须女天子及大臣有变必有竒政令
　　填星犯虚四
　　巫咸曰填星入虚中伺其出日而数之期二十日为兵发伺始入处之率一日军罢　郗萌曰填星入虚有德令大人忧天下大虚天下乱政急　填星逆行虚危其时天下宗庙及诸侯血食有官者尽罢　荆州占曰填星逆行虚君臣不尊敬祭祀女主不谨　春秋圗曰填星之虚有大忧　郗萌曰填星舎天府门中央赦　填星出入留舎虚中且有急令行未当至而至有客兵不过五日而去当至不至其国且用兵　文曜钩曰填星守虚土壅水有土功事若宫女有死亡之忧　石氏曰填星守虚之中水且为急进而守之有客兵斧锧将用一曰世俗游谗髙谈雅论　巫咸曰填星守虚宫人多有病疟死者若水雨不时天下大旱多风粟贵一曰有兵灾为水灾万物不成谷败　海中占曰填星守虚人民不安多妖言　郗萌曰填星守虚大臣有欲危宗庙者　填星守天府必有亡国死主又曰天下赐喜　石氏曰填星逆行守虚其君简祭祠　海中占曰填星入虚犯守之当有急令星行疾而入必有客兵斧锧用不出其年
　　填星犯危五
　　荆州占曰填星入危天下大乱若贼臣死　郗萌曰填星逆行危女主事先人不谨一曰斋戒不谨　春秋圗曰填星之危黍大熟民有忧　填星出入留舎危其国破亡矣必有流血国空虚有死王期二年一曰中外有急未当至而至国有客兵不出五日而去当去而不去其国且用兵　河圗曰填星守危去之一尺皇后有忧若贵女有死者　文曜钩曰填星守危人民有忧　石氏曰填星守犯若角动色黄黑以兴功搆架屋事一曰天下弋猎事在天子　海中占曰填星守犯兵起南方一曰野物入国库人君戮有土功为旱五谷不实民人不安宁民流亡且有疾　郗萌曰填星守危为大人盖屋事一曰民多兵　荆州占曰填星守危民多病痈疽者小有兵　郗萌曰填星逆行守危其君简祭祀　甘氏曰填星犯守危皇后忧疾兵防并发国且有大战工匠大用　海中占曰填星入危留守之其国破亡有流血将军战死亡地五百里必有徙王期三年　郗萌曰填星守坟墓为人主有哭泣之声
　　填星犯营室六
　　石氏曰填星犯营室犯阳为阳有急犯阴为阴有急荆州占曰填星犯营室宫中有变土功事兴　春秋圗曰填星之室田宅大贵　巫咸曰填星居营室关梁不通出入操持符节贵人多死　郗萌曰填星宿室而逆行则女子自恣　北官曰填星出入留舍营室中六十日不下土功事大起　河圗曰填星守营室邦君有喜赐其爵禄有封土者　石氏曰填星守营室东壁天下不安百姓易处人主徙宫有工匠之事一曰守室色黄白宫女有分离赐邑而去者　甘氏曰填星守营室国有军若有爵封増国　海中占曰填星守营室南则主赐金钱　郗萌曰填星守营室为大人忌以赦令解之一曰后夫人忧　齐伯曰填星守营室三十日不下土功大起王者作宫室　郗萌曰填星犯守营室宫中有夭死大人皆有土功之事　荆州占曰填星犯守室为女有宗庙事以赦解之　春秋圗曰填星逆行留守室天下不宁贵族不相信亲戚离公侯不相敬下欲谋上
　　填星犯东壁七
　　郗萌曰填星逆行东壁女主干治　春秋圗曰填星之东壁民大烦　郗萌曰填星出入留舎东壁九十日不下帝王且有起一曰有徙王一曰必有防兵　石氏曰填星守东壁逺国献珍宝　巫咸曰民多疾　郗萌曰填星守东壁为大人卫守又有土功之事又为天下兵起一曰狄兵起又为多水一曰岁晚水一曰圗书兴文章进士用人主之廷天下大丰人民顺　百二十占曰填星守壁且有易市　圣洽符曰填星入壁而守之岁大旱民多病万物不成　甘氏曰填星逆行守东壁成勾己其国必有大兵政之事六十日不下有立王　郗萌曰填星逆行守东壁旱民多病万物不成一曰女主自恣



　　唐开元占经卷四十
<子部,术数类,占候之属,唐开元占经>
　　钦定四库全书
　　唐开元占经卷四十一
　　唐　瞿昙悉达　撰
　　填星占四
　　填星犯西方七宿
　　填星犯奎宿一
　　郗萌曰填星入奎以防起兵一曰国有水事　海中占曰填星润泽出奎有善令其变色入奎有伪令来者若出奎有伪令出使者　郗萌曰填星逆行奎女主为贼若舎奎四夷皆服来朝中国　荆州占曰填星舎奎国有德令　石氏曰填星出入留舍奎大水不通行　黄帝占曰填星出奎女主摄政国有女喜若有女贵　郗萌曰填星出奎兵起东方　荆州占曰填星出入留舎奎其国大乱更为元年　黄帝占曰填星守奎有名者死　石氏曰填星守奎天子戒在边境不可逺将兵凶郗萌曰填星宿奎地动　石氏曰填星守奎色黄黑
　　有土功之事　巫咸曰填星守奎有兵灾万物不成荆州占曰填星守奎王者忧之一曰大人当之
　　填星犯娄二
　　海中占曰填星之娄五谷丰熟人民息天下安　填星出入留舍娄天下且起兵一曰外国兵来入边　陈卓曰填星守娄有亡国者　石氏曰填星守娄天下国土同心天子优赏贤士　郗萌曰填星守娄者皆为有白衣之防一曰天子或在边境不可逺将兵凶　荆州占曰填星守娄逆不去有奸臣谋主　巫咸曰填星逆行守娄三十日不下女主出入不时女主谒行若守之久九十日不下有奸臣谋主　荆州占曰填星出入守娄六十日不下用兵三年至十月小旱秋有兵禾稼不成岁有小霜
　　填星犯胃三
　　石氏曰填星犯胃臣为乱　郗萌曰填星在胃阳女主不用事居其阴女主死　又曰犯胃为天下谷无实以食为忧　石氏曰填星之胃天下有德令当有封爵者郗萌曰填星出入留舎胃九十日不下客军大败天
　　下小忧兵不用　填星舎胃开仓廪赐贫穷　石氏曰填星守胃白帝金人将来献驺一曰岁谷大贵动摇有兵　填星守胃赤黄天子自将兵甲而出其国以亡填星守胃天子无蓄积一曰有德令　巫咸曰填星
　　守胃多水灾又为兵灾万物不成　玉歴曰填星逆行守胃若成勾己天下有兵六十日不下士卒大饥军大败九十日不下邻国有暴兵来伐中国期不出年　巫咸曰填星犯守胃天下仓有缮者当有殃罚
　　填星犯昴四
　　圣洽符曰填星入昴敌人为乱若其王死将军出兵当有流血兵起东北不出其年　郗萌曰土星入昴中地动水溢宗庙坏　填星逆行昴女主饮食过度　石氏曰填星守昴天下人民贫不得饱又为民多疾一曰多火灾为旱　甘氏曰皇后忧失势王者以赦除咎　石氏曰守昴有土功　巫咸曰填星守昴万物五谷不成石氏曰填星出入守昴外人多为乱一岁不下大将
　　出兵三年乃止守西北方百里流血　玉厯曰填星犯守昴居其南男子多死居其北有女防居其东六畜死居其西兵起国有忧　郗萌曰填星中犯守昴天下有福一曰土星居北为国家忧若北主死又曰兵北征于狄一曰为白衣之会
　　填星犯毕五
　　黄帝占曰填星犯毕出其北阴国有忧　郗萌曰填星犯毕有兵谋期八十日若八月　巫咸曰填星入毕中伺其入日而数之期二十日为兵发伺始入处之率一日期十日为兵罢　郗萌曰填星入毕者为其国易王若入毕口中大人当之又曰地大动水溢　又曰入毕中为忧有兵若出奎入毕大乱若舎毕口诸侯夷灭一曰大人当之兵起一曰不战　填星出入留舎毕中八十日不下兵起居野而不用客军死之若守毕口君御守　石氏曰填星守毕人君为下所制赦令不行　甘氏曰填星守毕边有军者降王侯受贺若有大战【宋书天文志曰晋安帝义熈六年九月丁丑填星犯毕九年三月林邑王范明达将万余人入冦九真太守杜慧度拒破之朱龄石灭蜀】　巫咸曰填星守毕徭役赋敛烦众卑者竭尊者盈下恶其上强凌弱兵并起　郗萌曰土星逆行毕女主数游弋猎不当　陈卓曰填星守附耳兵起若将相有忧若防不即免退
　　填星犯觜觽六
　　石氏曰填星犯觜觽其国兵起天下动移　郗萌曰土星守觜觽民人数亡　黄帝占曰填星入觜觽中有兵郗萌曰填星入觜中伺其出日而数之期二十日兵
　　发伺始入处之率一日期十日兵罢　石氏曰填星守觜国有叛者　巫咸曰有兵灾为水万物五谷不成石氏曰民流不安去其国宅一曰君和同又曰西方客动侵地君王崇礼以制义则国安　黄帝占曰土星犯守觜国有土功事　甘氏曰土守觜天下安宁　巫咸曰有兵灾为水一曰为万物不成五谷不盈　郗萌曰女主喜怒不常土星逆行觜参　荆州占曰填星守觜觽所出之宿其国亡地所入之宿其国得地
　　填星犯参七
　　石氏曰填星犯参国有叛者　郗萌曰填星逆行若留止衡中者为兵革起　西官曰填星舍参国有行城郭兵备　郗萌曰土宿参伐高田贱下田贵　石氏曰填星守参天下有大防　填星犯守参大臣有出国使者　又曰守参有赤星出参中边有兵　甘氏曰填星守参大人出使天下治城奸臣谋主有外兵　海中占曰土星守参军破国亡　郗萌曰填星守参若角动赤黑色触破参中央星臣子弑其君父　填星守参为后夫人当之


　　唐开元占经卷四十一
　　钦定四库全书
　　唐开元占经卷四十二
　　唐　瞿昙悉达　撰
　　填星占五
　　填星犯南方七宿
　　填星犯东井一
　　郗萌曰填星出东井兵起东北　黄帝占曰填星入东井有赐爵禄事　石氏曰填星入东井大人忧【宋书天文志曰青龙三年七月己丑填星犯东井距星四年三月癸卯在参又还犯之景元初年九月皇后毛氏崩三年正月明帝崩】　荆州占曰填星入东井天下无主　五行传曰填星当在觜参而去东井亡地【汉天文志曰景帝中元元年土星当在觜参而居东井觜参梁分也后四年梁孝王死景帝以其子为王也】　甘氏曰填星守东井其岁五谷不登　石氏曰填星宿东井逆行女主斋戒不谨敬若出入留舎东井三十日不下水且大出流杀人　郗萌曰填星守东井民多疾　黄帝占曰填星守东井为万物不成久守之金钱易　黄帝占曰填星守东井为水灾或犯守在东井守其阳旱守其阴水若国君受诛以其留守日占国　石氏曰填星守东井为旱赤地千里不出九十日有赦　郗萌曰土星守东井为土功事　甘氏曰填星守东井大壅水　石氏曰填星出入留舎东井六十日不下兵起必有破国死王　填星守井钺大臣有诛斧钺用若兵起【宋书天文志曰魏明帝青龙三年六月丁未填星犯井钺四年闰月乙巳复犯井钺景初元年公孙渊叛司马懿讨防之　晋穆帝永和十年正月癸酉填星掩钺星十二年十一月齐城陷执段龛杀三千余人安帝义熙八年十二月癸卯填星犯井钺九年三月诛诸葛长民西虏正横安定咸尅之】　黄帝占曰填星入井钺王者恶之一曰大臣诛　郗萌曰填星犯钺人君有戮死者
　　填星犯舆鬼二
　　甘氏曰填星犯舆鬼人君必有所戮　黄帝占曰填星犯鬼锧人君有戮死者　甘氏曰填星犯天尸皇后忧失势　黄帝占曰填星入舆鬼有兵　石氏曰填星入舆鬼大臣有诛者　郗萌曰填星入舆鬼中央天下有疫守西南星西南病守东南星东南病守东北星东北病守西北星西北病　填星入鈇锧王者恶之　荆州占曰填星入舆鬼国有戮死者一曰戮王　南官曰填星入鬼王者戮大臣若将相若九亲臣当之　司马彪天文志曰填星入舆鬼国有大防　南官曰填星入舆鬼君谋其臣　黄帝占曰填星逆行犯舆鬼女主用财奢滛过度若女主贵亲有忧　郗萌曰填星舎舆鬼中央赦　南官曰填星出入留舎舆鬼五十日不下必有大疾大旱棺木贵丝绵布亦贵　海中占曰填星守舆鬼出其东水出其北旱　石氏曰填星守舆鬼大人忧宗庙改一曰主死又为大人有祭祀之事　巫咸曰填星守舆鬼后宫有忧若旱万物不成有土功事郗萌曰填星守舆鬼天下赐喜　石氏曰填星守舆
　　鬼色黄润大人増地不则太子当之　郗萌曰填星守舆鬼西南为秦汉有叛臣以赦令解之　百二十占曰填星守舆鬼大人当之【宋书天文志曰晋安帝义熙十年七月庚辰填星犯舆鬼遂守之九月又犯鬼十四年髙祖还彭城受宋公明年安帝崩母弟琅琊王践祚是曰恭帝也】　填星入若守舆鬼为主忧财宝出乱臣在内若大臣诛有干钺乘锧者君贵人忧金玉用民多疾南入为男北入为女西入为老人东入为丁壮棺木倍价　荆州占曰填星守天尸随所守主者废之不出七十日其天下国有大防阳为人君阴为皇后左为太子右为贵臣
　　填星犯柳三
　　甘氏曰填星犯柳若不以正道而入之其国有旱不则有大灾若逆行入之地大动名山崩　荆州占曰填星入注贵人有喜　石氏曰填星犯柳有木功事若名木见伐者若宿柳不旱即水　郗萌曰填星出入留舎柳有急令丹青贵　石氏曰填星守柳天子戒饮食食官欲杀主　甘氏曰填星守柳君臣和同天下道兴　郗萌曰填星守柳万物五谷不成大饥民多疾疫一曰为叛臣中兵也以德令解之　海中占曰填星守柳宫中大乱以相惊若有土功事　郗萌曰填星守柳女主不敬祭祀一曰多水灾
　　填星犯七星四
　　甘氏曰填星入七星为人君有事置太子　填星出入留舎七星其国五谷大贵守五十日不下有兵起倍海国大败　郗萌曰填星留七星者天下大忧忧中央填星宿七星不入其道水一曰旱　黄帝占曰填星守七星王道兴天下治又曰大人有喜　郗萌曰填星守七星人主出不还一曰有德令　石氏曰填星守七星有迁王一曰有立后　郗萌曰填星守七星为叛臣中兵也以德令解之　填星守七星人主出必不还必有立后徙王一曰有赦若逆行七星女主衣服不法
　　填星犯张五
　　黄帝占曰填星入张天下大通去关梁宗室煌煌　郗萌曰填星出张东舎二尺以上国失地　填星出张兵起北方　巫咸曰填星在张天下安关梁通　石氏曰填星留舍张阴阳不和民流千里鱼鳖死陆道民忧疾贼　郗萌曰填星出入留舍张兵甲尽出其秋冬仲月土功事大起　甘氏曰填星守张天下大通去关梁一曰天下和平宫女有大喜　郗萌曰填星守张有叛臣中兵　巫咸曰填星守张三日其事防守之三十日其事巨大国诸侯谋虑大臣伏法死　填星守张多盗贼人民相恶兵并起　南官曰填星守张兵大起一曰有土功　石氏曰逆行张女主乱朝　郗萌曰女主饮食过度
　　填星犯翼六
　　黄帝占曰填星逆行翼女主乱朝　填星在翼大臣诛石氏曰填星守翼有叛臣中兵也若有土功事一曰
　　万物不成　郗萌曰填星守翼有兵　甘氏曰填星守翼王者承德君臣贤明六合同风天下和平礼乐大兴若守一年丰一曰女主有喜者　巫咸曰填星守翼多水灾五谷不成　南官曰填星守翼后夫人有喜
　　填星犯轸七
　　巫咸曰填星入轸中伺其出日而数之期二十日为兵发伺始入处之率一日期十日军罢　郗萌曰填星逆行轸女主持防不谨　填星出入留舎轸六十日不下必有大旱六月一曰不出年河海尽空一曰不出三年必有大防　石氏曰填星守轸中兵大起　甘氏曰填星守轸土功大起国有白衣之会必有亡地不出其年荆州占曰填星守轸后有忧　齐伯曰填星入轸若
　　守之兵大起有忧国河当竭天下大旱禾稼死伤人民大饥期二年　石氏曰填星逆行轸女主贵亲坐之郗萌曰填星起左角逆行至轸其下国战不胜






　　唐开元占经卷四十二
　　钦定四库全书
　　唐开元占经卷四十三
　　唐　瞿昙悉达　撰
　　填星占六
　　填星犯石氏中官
　　填星犯大角一
　　海中占曰填星犯守大角臣谋主者有兵起人主忧王者戒慎左右期不出百八十日逺一年
　　填星犯梗河二
　　巫咸曰填星犯守梗河国有谋心四夷兵起来侵中国边境有忧
　　填星犯招摇三
　　圣洽符曰填星犯招摇兵大起敌人为冦若守之敌人败若其王死期不出二年　荆州占曰填星守招摇旗帜废不用
　　填星犯弋四
　　圣洽符曰填星犯守戈边兵大起敌人为防若守之敌人败若其王死期不出二年
　　填星犯天枪五
　　巫咸曰填星守天枪边夷兵起机枪大用防戍有忧若诛边臣期不出年
　　填星犯天棓六
　　巫咸曰填星犯守天棓边夷兵机枪大用防戍忧若诛边臣期不出年
　　填星犯女牀七
　　荆州占曰填星犯女牀凶　甘氏曰填星犯守女牀兵起宫中若后妃有暴诛者期百八十日逺一年
　　填星犯七公八
　　石氏曰填星犯七公羣公有疑议　黄帝占曰填星守七公为饥民君不安　石氏曰填星守七公辅臣相疑若有诛者人主有忧
　　填星犯贯索九
　　石氏曰填星入贯索中犯乗守者以狱为乱多不平巫咸曰填星守犯贯索天下乱兵大起多狱事贵人有死者
　　填星犯天纪十
　　文曜钩曰填星犯守天纪幸臣执权有兵起王者有忧
　　填星犯织女十一
　　黄帝占曰填星犯守织女天下有女忧有兵起不出其年
　　填星犯天市十二
　　石氏曰填星入天市将相凶籴大贵若女主有忧又曰填星入天市中相不死使于皇道　郗萌曰填星入若守天市籴大贱一曰大贵　又占曰填星入天市中王宫有忧一曰赦　石氏曰填星守天市有讼事入市必有戮主留百日失大将　又占曰填星逆行入天市惊一曰将相凶
　　填星犯帝座十三
　　防占曰填星犯帝座为臣谋主天下乱兵大起不出年
　　填星犯星十四
　　海中占曰填星守星阴阳不和五谷伤人大饥有兵起
　　填星犯宦者十五
　　甘氏曰填星犯守宦者左右辅臣有诛戮者期不出年
　　填星犯宗正十六
　　石氏曰填星犯守宗正左右羣臣多死若更政令人主有忧
　　填星犯宗人十七
　　石氏曰填星犯宗人亲族贵人有忧若有死者一曰人主宗亲有离絶者
　　填星犯宗星十八
　　甘氏曰填星犯守宗星宗室之臣有分离者
　　填星犯东西咸十九
　　石氏曰填星守犯东西咸为臣不从令有阴谋
　　填星犯天江二十
　　巫咸曰填星犯守天江天下有水若入之大水齐城郭损民饥亡去其乡
　　填星犯建星二十一
　　陈卓占曰填星犯建星大臣相谮　甘氏曰填星守建星女主有谋兵起宫中女主有黜者期不出年中　海中占曰填星守建星田宅大贵一曰在阳贱在阴贵
　　填星犯天弁二十二
　　甘氏曰填星犯天弁若守之则囚徒起兵一曰五谷不成粟大贵民饥
　　填星犯河鼓二十三
　　海中占曰填星入河鼓大将有受赐地者期百八十日逺一年　黄帝占曰填星中犯河鼓大将若左右将有诛其犯守之为诛若有罪以五色占之
　　填星犯离珠二十四
　　石氏曰填星犯离珠宫中有事若有乱宫者若宫人有罪黜者
　　填星犯匏二十五
　　圣洽符曰填星犯守匏天下有忧若有抢兵各菓贵一曰鱼盐贵价十倍不出其年
　　填星犯天津二十六
　　郗萌曰填星犯天津关道絶不通有兵起若关吏有忧若守有兵革　黄帝占曰填星出天津中天下大水有溢者若天下有急
　　填星犯螣蛇二十七
　　甘氏曰填星守螣蛇天子前驱凶若奸臣有谋前驱为害
　　填星犯王良二十八
　　石氏曰填星守王良为有兵　齐伯曰填星守犯王良天下有兵诸侯相攻强臣谋主期不出年
　　填星犯阁道二十九
　　石氏曰填星犯守阁道而絶汉者为九州异政各主其土天下有兵期二年
　　填星犯附路三十
　　石氏曰填星守附路大仆有罪若诛一曰马多死道无乘马者
　　填星犯天大将军三十一
　　郗萌曰填星入天大将军兴军者吉　石氏曰填星犯守天大将军为大将困若有死者
　　填星犯大陵三十二
　　石氏曰填星入大陵国有大防大臣有诛若戮死人民死者大半皆不出其年
　　填星犯卷舌三十四
　　石氏曰填星乘卷舌天下多防　又占曰填星入守卷舌国有佞臣谋其君以口卷舌为人主有忧
　　填星犯五车三十五
　　石氏曰填星犯五车大旱若有防一曰犯库星兵起北方若西方犯仓星谷贵若有水　海中占曰填星入五车兵大起车骑行五谷不成天下民饥若军絶粮　郗萌曰填星守天库以防起兵国中　又占曰填星舎五车中央大旱又多蛊在燕代　又占曰填星舎五车东北六畜蕃息缯帛大贱一曰天下多凶舍东南髙田収下田不収又万民多疾无死者民反寿舎西南布若棺椁并贵舍西北天下安宁　又占曰填星守昴东行至天髙复反五车为边兵发有赦令
　　填星守天关三十六
　　石氏曰填星行天关中每至柳杨当去不去徘徊乱行光色盛怒见其妖祥中国隔絶道路不通　郗萌曰填星守天关贵人多死　巫咸曰填星守天关王者壅蔽信使不达若关梁不通　郗萌曰填星行不从天关不出其年有兵
　　填星犯南北河三十七
　　黄帝占曰填星乗南河戍若出南河南为中国　石氏曰填星守南河蛮夷兵起边城有忧若旱灾人民饥黄帝占曰填星行南河戍中若留止守之为旱一曰为有疾在民　郗萌曰填星行南河戍中若留止守之为有防　黄帝占曰填星出北河戍北若乘之为　王死郗萌曰填星出北河戍北若乘之为有女防　又占
　　曰填星守北河戍西五谷无实　又占曰填星失度守阴门若阳门皆为诸侯奸　冥占曰北主死天下大水人民饥期不出二年之内　郗萌曰填星经南河戍之南刑法峻暴诛伐不当经北河戍之北以女子金钱贪色奢侈失治道期三年　又占曰填星守南北河戍赐爵禄不出六十日有赦一曰有土功事　黄帝占曰填星出北河戍间若留守北戍若居南河戍间若守南戍为天下有难起道路不通
　　填星犯五诸侯三十八
　　石氏曰填星犯五诸侯若守之兵大起将士出诸侯有死者　巫咸曰填星入五诸侯伺其出日而数之二十日兵发伺其入处之率一日期十日军罢　石氏曰填星中犯乗守五诸侯兵死期三年　郗萌曰填星中犯乘守五诸侯为所中乘守者诸侯有殃期三年兵发
　　填星犯积水三十九
　　巫咸曰填星犯守积水其国有水灾万物不成鱼盐贵一曰以水为败籴大贵人民饥期二年
　　填星犯积薪四十
　　甘氏曰填星守积薪天下旱五谷不登人民饥亡
　　填星犯水位四十一
　　石氏曰填星守犯水位天下以水为害津关不通一曰大水入城郭伤人民不出二年
　　填星犯轩辕四十二
　　黄帝占曰填星行轩辕中犯女主女主失势【失势者忧防也】列大夫有放逐者五官有治者色悴为忧为疾其所中犯乗守者诛若有毕　石氏曰填星在轩辕中有以女子谋人君者　又占曰填星守轩辕天下大赦　甘氏曰填星守轩辕天下大乱后宫破散改政易王人主以赦除咎期三年　黄帝占曰填星守犯女主女主当之中犯女主女主忧　巫咸曰填星行犯守轩辕女主失政若失贼一曰大臣当之若有黜者期二年【宋书天文志曰晋穆帝升平二年十二月辛夘填星犯轩辕大星三年十月豫州刺史谢万入朝众溃而归除名为民十一月司徒会稽王以二镇败求自贬三等也】　石氏曰填星中犯乘守轩辕大民星大饥大流太后宗有诛者若有罪中犯乗守少民星小饥小流皇后宗有诛者若有罪　石氏曰填星入轩辕中犯乗守之有逆贼若火灾
　　填星犯少防四十三
　　石氏曰填星入少防君当求贤佐不求贤佐则失威夺势矣　石氏曰填星犯守少防名士有忧王者任用小人忠臣被害有死者　黄帝占曰填星入中犯乗守少防为宰相易又曰为女主有忧　石氏曰填星入中犯乘守少防为五官乱宰相有忧
　　填星犯太防四十四
　　陈卓曰填星犯太防女主持政大夫执纲　荆州占曰填星入太防轨道吉轨道者入西门出东门若左右掖门行不留也不轨道者谓有所犯守也　石氏曰填星出东掖门为相受命东南出德事也出西掖门为将受命西南出刑事也期以春夏　荆州占曰填星入太防宫皆为天子大惊一曰有兵又曰入天庭不安　黄帝占曰填星入天庭色白润泽为期百八十日有赦　荆州占曰填星道西番入留止南门者皆为大臣有忧石氏曰填星入太防中华东西门若左右掖门而南出端门者为有大臣叛　郗萌曰填星入太微有德令石氏曰填星入西门出东门皆为人君不安欲求贤佐入中华西门出中华门间为臣出令入太阴西门出太阴东门皆为天下大乱有防若大水　春秋纬合诚圗曰填星入中华阙门者为臣弑主之　黄帝占曰填星东行入太防廷出东门天下有兵急若守将相丞御史大臣有死者若入端门守廷大祸至入南门出东门国大旱若入南门南行出西门国有大水逆行入东门出西门大国破亡若顺入西蕃而留不去楚国凶殃郗萌曰填星入西门犯天庭出端门皆为大臣伐主入西门西折出右掖门皆为大臣假主之威而不从主命石氏曰填星逆行太微之中及出门左右掖门者有
　　逆谋天子有命将征伐之事一曰大赦可以解其患也郗萌曰填星当左右执法为受事守太防门三日已
　　下为受制三日以上为兵为贼为乱为饥　荆州占曰填星中犯左右执法执法者诛若有罪荆州占曰填星入太防从右入七日以上皆为人主忧　巫咸曰填星逆行入太微天庭中为大臣有诛若诸侯戮死期二年　郗萌曰填星入西华门出端门皆为臣诈称诏石氏曰填星入太防廷所中犯乘守者皆为天子所诛若有罪　石氏曰填星守太微宫必有破国易世改王【案宋书天文志曰晋安帝义熈十四年八月癸酉填星入太微中犯右执法因留太防积二百余日乃去是年髙祖受宋公恭帝元年七月受宋王二年三月庚午填星犯太防六月晋帝逊位髙祖入宫】　荆州占曰填星有留太防廷中皆为天下大忧中央留十日以上皆为天下有亡徒为兵者　黄帝占曰填星干太微留守三十日以上必为有革天下大赦　郗萌曰填星逆行入左掖门皆为臣刼其主又入东门至黄帝座出西门皆为臣欲弑主不成　陈卓曰填星逆行执法四辅若还绕守之所守者有忧若死亡近期一年逺期五年
　　填星犯黄帝座四十五
　　石氏曰填星犯黄帝座改政易王天下乱存亡半期三年　石氏曰填星入太防干黄帝座其女主执政用威势　荆州占曰填星入黄帝座其色白者为有赦　又占曰填星触黄帝座星贼死　黄帝占曰填星守黄帝座为人主忧　荆州占曰填星逆行入太微天廷中者为诸侯将有弑主者至黄帝座而成不至黄帝座而还有谋不成以其入日占国　雒书摘亡辟曰填星逆守黄帝座亡君之戒
　　填星犯四帝座四十六
　　石氏曰填星犯守四帝座臣谋主去之一尺事不成又占曰填星中犯乗守四帝座辟忧　甘氏曰填星中犯乘守四帝座天下亡
　　填星犯屛星四十七
　　甘氏曰填星犯守屛星君臣失礼谋上一曰大臣有戮死者　石氏曰填星中犯乘守屛星为君臣失礼而辅臣有诛者若免罢去
　　填星犯郎位四十八
　　甘氏曰填星犯守郎位辅臣有谋左右宿衞者为乱王者宜备之
　　填星犯郎将四十九
　　巫咸曰填星犯守郎将者命曰凌凌则将有诛若将忧一曰大臣为乱戒慎左右　荆州占曰填星中犯乘守郎将必有不还之使
　　填星犯常陈五十
　　甘氏曰填星犯守常陈守衞有谋近起宫中天子自出行诛期百八十日逺一年
　　填星犯三台五十一
　　玉歴曰填星入犯上台司命近臣有罪若有诛一曰近臣有逃走者以五色占黄白无咎青黑忧死防期一年巫咸曰填星犯守下台司禄近臣有罪若出走色黑
　　者死
　　填星犯相星五十二
　　石氏曰填星犯相星辅臣凶
　　填星犯太阳守五十三
　　甘氏曰填星守犯太阳守大臣戮死若有诛期不出年
　　填星犯天牢五十四
　　海中占曰填星犯天牢王者以狱为弊贵人多有系者
　　填星犯文昌五十五
　　石氏曰填星入文昌天下兵起其臣不安若有走主荆州占曰填星入文昌国安
　　填星犯北斗五十六
　　郗萌曰填星入守北斗中贵人系
　　填星犯紫宫五十七
　　巫咸曰填星守紫宫民莫处其室宅流移亡其乡　又占曰填星入紫宫王者益地天下有喜一曰主敬妃后又占曰填星入紫宫中若守之女主用事诛大臣期
　　六十日有赦
　　填星犯北极五十八
　　甄曜度曰填星乘守中犯北极主星有大防若犯妃后星女主有殃一曰大人当之　黄帝占曰填星犯守钩陈后宫乱兵起宫中幸臣王者忧
　　填星犯天一五十九
　　石氏曰填星犯天一幸臣有谋有兵起人主忧
　　填星犯太一六十
　　石氏曰填星守太一幸臣有谋兵起人主忧




　　唐开元占经卷四十三
　　钦定四库全书
　　唐开元占经卷四十四
　　唐　瞿昙悉达　撰
　　填星占七
　　填星犯石氏外官一
　　填星犯库楼一
　　郗萌曰填星入库楼兵出　又占曰填星入天库以举兵大吉
　　填星犯南门二
　　石氏曰填星犯守南门边兵起若道路不通
　　填星犯平星三
　　石氏曰填星犯平星凶　甘氏曰填星犯平星执政臣忧若有罪诛者期一年
　　填星犯骑官四
　　甘氏曰填星犯守骑官有兵起马多发若多死
　　填星犯积卒五
　　石氏曰填星入积卒若守之兵大起士卒大行若多死期二年
　　填星犯星六
　　海中占曰填星犯守星天下有水旱之灾守阳则旱守阴则水
　　填星犯傅说七
　　石氏曰填星犯守傅说王者宗庙废五祀后宫凶一曰有絶嗣君期不出二年
　　填星犯鱼星八
　　石氏曰填星犯守鱼星凶　甘氏曰填星守鱼星之阳为大旱鱼行人道守阴为大水鱼盐贵
　　填星犯杵星九
　　海中占曰填星入杵星若守之天下有急发米之事不出其年
　　填星犯鼈星十
　　黄帝占曰填星守鼈星为有白衣之会　巫咸曰填星守鼈星国有水旱之灾守阳则旱守阴则水
　　填星犯九坎十一
　　石氏曰填星守九坎天下旱河水不流五谷不登人民大饥一曰之阳大旱之阴有水
　　填星犯败臼十二
　　郗萌曰填星守败臼民不安其室忧失其釡甑若流移去其乡
　　填星犯羽林十三
　　郗萌曰填星入羽林为叛臣中兵也　海中占曰填星入守羽林有兵起若逆行变色成勾己天下大兵关梁不通不出其年　石氏曰填星入天军以防兵起　郗萌曰填星犯守天军为兵起有破军死将
　　填星犯北落师门十四
　　石氏曰填星守北落师门为兵起　又占曰填星与北落师门相贯抵触光芒相及有兵大战破军杀将伏尸流血不可当也期百八十日若一年
　　填星犯土司空十五
　　海中占曰填星守土司空其国以土起兵若有土功之事天下旱
　　填星犯天仓十六
　　黄帝占曰填星入天仓户中主财宝出君忧臣在内天下有兵而仓库之户俱开主人胜客事不成期二十日中而发　荆州占曰填星守天仓天下饥粟出
　　填星犯天囷十七
　　石氏曰填星入天囷天下兵起囷仓储积之物皆发用一曰御物多有出者库仓空期二年
　　填星犯天廪十八
　　石氏曰填星守天廪天下大乱　又占曰填星入守天廪天下有兵岁大饥仓粟散不出其年　又占曰填星犯守天廪天下乱粟散不出年
　　填星犯天苑十九
　　石氏曰填星入守天苑牛羊禽兽多疾疫若守之二十日天下兵起马多死其国忧
　　填星犯参旗二十
　　海中占曰填星守参旗兵大起弓弩用士将出行一曰弓矢贵
　　填星犯玉井二十一
　　黄帝占曰填星入玉井强国失地其出之强国得地巫咸曰填星入玉井国有水忧若以水为败水物不成期不出年
　　填星犯屛星二十二
　　甘氏曰填星入屛诸侯有谋若大臣有战死者一为疫
　　填星犯厠星二十三
　　黄帝占曰填星守天厠为大臣有戮
　　填星犯军市二十四
　　石氏曰填星入守军市兵大起将军出若以饥兵起
　　填星犯野鸡二十五
　　甘氏曰填星入军市犯守野鸡其国凶必有死将军营败兵士散走
　　填星犯狼星二十六
　　石氏曰填星守狼星野兽死　荆州占曰填星守犯狼星大将出行其国有兵一曰有死将
　　填星犯甘氏中官二
　　填星犯四辅一
　　荆州占曰填星犯乗守四辅星君臣失礼辅臣有诛者
　　填星犯酒旗二
　　荆州占曰填星守酒旗天下大酺有酒肉财物赐若爵宗室
　　填星犯天髙三
　　荆州占曰填星守天髙有大赦
　　填星犯天潢四
　　黄帝占曰填星入天潢兵起运道不通　黄帝占曰填星入天潢为天下大乱易政一曰贵人死　巫咸曰填星出入天潢中大乱大旱民死不葬改世易主以所入占四方中央　郗萌曰填星失度留潢中为人主以水为害若以井为害以入日占其国　黄帝占曰填星中犯乘守天潢期二十日兵起
　　填星犯咸池五
　　甘氏曰填星入咸池有兵防天子且以火为败失忠臣若旱一曰大水道不通贵人死以入日占国　郗萌曰填星入咸池女子为乱若迷惑人主者
　　填星犯天街六
　　郗萌曰填星当天街为诸侯自立为王一曰大水　石氏曰填星犯天街徘徊乱行主弱臣强道路隔令不行不出其年有兵　又占曰填星留止若逆行天街中者皆为兵革起
　　填星犯甘氏外官三
　　填星犯鈇锧一
　　荆州占曰填星犯鈇锧五日以上臣有谋者　郗萌曰填星乗守鈇锧为鈇锧用一曰将有忧
　　填星犯蒭藁二
　　黄帝占曰填星入蒭藁中主财宝出忧臣在内
　　填星犯军井三
　　郗萌曰填星入军井三日以上其岁大水国多土功
　　填星犯水府四
　　郗萌曰填星守水府天下洪水
　　填星犯天庙五
　　黄帝占曰填星入天庙若守为庙有事一曰为凶忧荆州占曰填星入天庙若守有庙残之事不去则死
　　填星犯巫咸中外官四
　　填星犯土司空一
　　荆州占曰填星守入土司空有土徭之事
　　填星犯键闭二
　　郗萌曰填星犯守键闭星大臣有误天子不尊事天者天子不宜出宫下殿有匿兵于宗庙中者【案宋书天文志曰魏齐王正始九年七月癸丑填星犯键闭明年车驾谒陵司马懿奏诛曺爽等天子野宿是其失势之验也】
　　填星犯天渊三
　　荆州占曰填星守天渊海水出江海决溢若海鱼出
　　填星犯鈇锧四
　　荆州占曰填星犯鈇锧诛诸侯　黄帝占曰填星入鈇锧为大臣诛　荆州占曰填星犯守鈇锧兵起
　　填星犯天廐五
　　荆州占曰填星入天廐十日以上廐马有食变　黄帝占曰填星守天廐为有灾事天子以马为忧不即马疾







　　唐开元占经卷四十四
<子部,术数类,占候之属,唐开元占经>
　　钦定四库全书
　　唐开元占经卷四十五
　　唐　瞿昙悉达　撰
　　太白占一
　　太白名主一
　　石氏曰太白者大而能白故曰太白一曰殷星一曰大正一曰营星一曰明星一曰观星一曰大衣一曰大威一曰太皡一曰终星一曰大相一曰大嚣一曰爽星一曰太皓一曰序星上公之神出东方为明星　荆州占曰出东方为启明　郭璞曰太白晨见东方为启明尔雅曰明星谓之启明　诗曰东有启明西有长庚郑曰日既入谓明星为长庚　荆州占曰太白出东北为观星出东方若东南为明星出西方为太白也吴龚天官星占曰太一位在西方白帝之子大将之象一名天相一名大臣一名太皓　石氏曰太白主秋主西维主金主兵于日主庚辛主杀杀失者罚出太白太白之失行是失秋政者也以其舎命国　甘氏曰太白主大将主秦郑　巫咸曰太白主兵革诛伐正刑法五行传曰太白者西方金精也于五常为义举动得宜于五事为言号令民从义亏言失逆秋令则太白为变动为兵为杀　班固天文志曰逆秋令伤金气罚见太白　石氏曰太白司兵防奸凶不时禁不祥或出东方或出西方　荆州占曰太白出东方色黄而明旱黄而不明此常色也　太白出西方其髙而色正白旱若色青白此其正色也即变其常以五色占
　　太白行度二
　　洪范传曰太白以上元甲子岁十一月甲子朔旦冬至夜半甲子时与日月五星俱起于牛前五度顺行二十八宿右游一岁而周天【案厯法太白一终凡五百八十三日一千三百四十分日之一千二百二十九竒九星行过一周天二百一十八度一千二百一十九竒是二百六十七年而百六十七终也星平行日行一度一周天也】　石氏曰太白出东方髙三舎命曰明星柔上又髙三舎命曰大嚣刚其出东方也行星九舎为百二十三日而反反又百二十日行星九舎入又伏行百二十三日行星十二舎昏出西方也髙三舎命曰太白柔上又三舎命曰大嚣刚其出西方也行星九舎为百二十三日而反反又百二十日行星九舎而入入又伏行星二舎为日十五日晨东方出营室入角出角入毕出毕入箕出箕入柳出柳入营室其出西方也出营室入角尽如出东方之数　甘氏曰太白以摄提格之岁正月与营室晨出于东方亢氐出东方为日八岁二百二十二日而复与营室晨出于东方太白之居左也其恒二百三十日其迟也二百四十日其居右也顺行二百四十日其速二百三十日从左过右也其又百三十日其速九十日而见从右过左也其又三十日其速十日而见从右适左其又三十日其速十日而见荆州占曰太白凡见东方二百三十日而伏不见四十六日名少罚太白与岁星为雄雌出于东方西方髙三舎为太白柔又髙三舎为太白刚用兵象也刚则入地深吉浅凶柔则入地浅吉深凶　石氏曰太白出百二十日乃极乃极退也未满此日便至极疾也东方以辰巳为极西方以申未为极　太白出以辰戌入以丑未出入必以风太白当期而出其国昌　荆州占曰太白出入如度天下昌　石氏曰太白出则出兵入则入兵战则有胜用兵象太白吉反之凶　荆州占曰太白已入而未出先起兵者国破亡祸及一世　石氏曰太白兵象也行疾用兵疾吉迟凶行迟用兵迟吉疾凶　太白行疾前用兵者善行迟后用兵者善太白所居久其乡利所居易其乡凶　太白出髙用兵深吉浅凶出卑浅吉深凶　荆州占曰太白之出西方也在酉南则为楚在酉北则为秦齐燕　石氏曰太白出西方出酉秦胜楚出申楚胜秦　荆州占曰太白出入西方其国伐宋胜韩韩胜赵赵胜魏　石氏曰太白伏外有军则罢将起兵则止国勿攻战　太白进退主兵　荆州占曰太白所抵之国凶　石氏曰太白不见不宜出军若有客来挑军可应先动破军杀将必有积尸　太白出所直之辰从其色而角胜其色害者败　太白所直之辰其直之者国为得位得位者战胜　太白出东方也为德举事左之近之吉右之背之凶　太白出西方也为刑举事右之背之吉左之近之凶　太白入东方未出西方其六十五日为阳其六十五日为阴以此时出兵虽胜有殃得地必复归之阳为中国阴为负海国巫咸曰太白受制则脩城郭缮藩垣审羣禁节兵甲敬百官诛不法　太白入西方未出东方其十五日为阳其十五日为阴名曰行天命以此时出兵其国亡　荆州占曰太白出西方常出申酉之间失行而北走是谓反坐有破军有屠城在北方　天官书曰太白出卯南南方胜北方出卯北北方胜南方正在卯东国胜出酉北北方胜南方出酉南南方胜北方正在酉西国胜荆州占曰太白逺日为兵深其将强近日为兵浅其将弱　太白伏也出兵有殃　魏武帝兵法曰太白已出髙贼深入人境可击必胜去勿追虽见其利必有后害荆州占曰太白以仲冬出东方若西方以伐利　太
　　白始出东南维在日月之阳阳国之将伤在其阴利始出东北维在日月之阴阴国凶在阳吉　出西南维在日月之阳阳国凶在其阴吉　出西北维在日月之阴阴国之将伤在其阳利　又曰出日北维匈奴有兵相攻　荆州占曰太白出西方上行不至未而反阴国强阳国败战不胜　太白出见西方上至未将横行大强偹四方　又曰出西方上至未有覇一曰阴国霸　太白出西方上不得过申至之地大臣有忧一曰将夺君位南至未丁之地大将有忧羣臣狱人主治狱　太白
　　始出东方西方之国不可以举兵　始出西方东方之国不可以举兵破军杀将其国大破败　辰星不出太白独出东方有德令独出西方正在酉西方兵起不战独出戍敌兵起不战　太白入东方未出西方西方北方以举兵身死国亡　太白入西方未出东方东方南方以举兵虽胜得地复归之主不血食殃及三世将死凡出军在外必视太白太白西与之西东与之东短
　　与之短长与之长阴与之阴阳与之阳翕与之翕张与之张善驯其道以战大胜当前战者军破将死　太白在阳阳国利其以阳时出于阳重利在行不失中国胜太白在阴阴国利其以阴时出于阴重利
　　太白王相休囚死三
　　荆州占曰太白之相也从季夏至夏尽及四季王时其色黄白精明无芒　太白之王也从立秋至秋之尽其色比狼星而光明仲秋之时有芒角　太白之休也从立冬以至冬之尽其色不精明而无光　太白之囚也从立春以至春之尽其色青黄而无光明　太白之死也从立夏以至夏之尽其色赤黑细小而不明　甘氏曰当其相也而有王色主弱将强有休色将不兵有囚色将诛不成有死色将诛伤所留之舎其国兵其进舎也是趣兵其退舎也兵出不成　当其王也而有相色主弱将权势纵横天下有谋专行君事有囚色所囚者有罢徒之令有死色大将死不葬所留之舎其国兵起其进舎也其下之国兵归之其退舎也兵弱不用　当其休也而有王色野多贼兵有相色野多兵入人民乱未央有囚色攻牢墓囚人势横有死色从军死不葬其所守之舎有逐将死王其进舎也武吏纵横文吏为虎狼天下大赦　当其囚也而有王色大将反成有相色下犯其上有休色野多暴兵盗贼并起有死色妖言多不祥所留之舎不可举事用兵其进舎也岁多雹霜万物不成其退舎也秋冬无霜雪　当其死也而有王色流水汤汤有相色野火煌煌有休色金币不行有囚色国多虎狼其留守也野兽食人其进舎也白刃锵锵其退舎也兵不成行
　　太白光色芒角四
　　荆州占曰秋三月太白出西方色当白而不白逆行必有金石之妖且见陨星坠为石石之所下冦至其野凶山崩地裂出水无火而金自燔天雨血髙台自压见此二者国有大防及为祠蓐收西海之神命及为役命兵令勤事试车马警边境脩边地　　甘氏曰太白以秋庚辛此王气色当如其常色变则失所也　石氏曰太白赤比心黄比参右肩苍比参左肩黑比天豕之右目荆州占曰太白赤比心白比狼星织女星黄比左角班固天文志曰黄比参左肩青比参右肩黒比右角天官书曰黑奎大星也此太白之常色也一书云青
　　比左角也　石氏曰太白色猛赤次白而苍若悴而不光是谓失色虽得地位击之必克其大而圎黄而泽可以为好事其圎大怒而赤天下兵降而不战　太白色白圎明润吉黄圎和黑圎忧青圎小忧　荆州占曰太白青圎为水　巫咸曰太白赤东西南北行非常色此有谋国兵起　太白失色国失兵将亡　太白光明见影岁熟战胜　海中占曰太白光明见影战当太白者将军增爵主増寿　郗萌曰太白当效而出色黄为土中央利有土功事有军一曰有德令其国利　太白光如张盖所在之国有立王扬光见影岁大熟　太白色圎而悴期不出六十日有大防　太白色黄黑军在外者罢有谋者以雨厌之　荆州占曰太白始出色黄其国吉赤有兵而不伤其国色白岁熟色黑有水　太白始生未可击色隆未可击色衰未可击色死急击勿置不急击客将为主人　太白其状炎然而上则有兵大起下则有天狗所下其野流血出无时则易其政　太白色正苍有兵青有忧　太白色苍黑期六十日有水若防黒多为水苍黒等水兵并起　太白苍白而静天下厌兵　太白色苍白期不出六十日中有防若忧太白始出色白其国岁熟又曰秦利　太白色黑芒泽有子孙喜立王　太白色赤白而润有喜　太白始出色黄其国吉黄白和同色赤来年有兵战胜又曰楚利又曰始出色赤而淳得地　巫咸曰太白色黑秋水尚可春破师　海中占曰太白色赤淳得食白淳有喜苍忧苍黑为死　荆州占曰太白色白而无角将不胜巫咸曰太白色黄有角其国疫又色白旱　荆州占曰太白色黑燕利　甘氏占曰太白色白五芒出早为月食晚为彗星及天矢将发于无道之国　郗萌曰太白常形行则垂芒上锐下大色如常止　荆州曰太白苍芒有防忧　甘氏曰太白独行赤则武也可以战白而芒则文也不可以战若行疾者武也不行者文也　海中占曰太白十二芒钩不可以战　京氏曰尚书防则太白垂芒　荆州曰太白见一芒兵起不用见二芒战攻见三芒天下皆兵起见四芒诸侯死境见五芒天下更制王国一曰立邦　太白十芒皆钩不战而受地太白所在之乡视芒而日増长如行过维此大人之气也不可不备　石氏曰太白青角有木事黑角有水事白角有防赤角有战　石氏曰太白赤角用兵敢战吉不敢战凶顺角所指击之吉逆之凶　荆州占曰太白大王光有角将暴虐为民贼所徃者民苦之所去者民不治　巫咸曰太白赤而有角将胜赤而无角将不胜荆州占曰太白四角者赦　海中占曰太白有五角
　　立将帅六角有取国地七角伐王　荆州曰太白过宿有角长取地长角短取地短　太白过宿有角外指其国得地内指其国失地期一年　太白居实有德居虚无德行胜色【晋灼曰太白行得度胜有色也】色胜位有位胜无位有色胜无色行得尽胜之【晋灼曰行应天度虽有色得位行尽胜之行重而色位轻星经得字作德】出于辰之南郑得位行不失胜行失败色黄而赤大而角胜苍小败出于辰卯间宋得位行不失胜行失败色黄而赤大而角胜黑小败出于寅卯间卫得位行不失胜行失败色黄大而角胜苍小败出于寅之北赵得位行不失胜行失败色黄而华大而角胜苍小败出于午未间吴越得位行不失胜行失败色苍亷赤大而角胜黄小不胜亷亦败出于申之南楚得位行不失胜行失败色赤大而角胜赤小败出于申酉间汉得位行不失胜行失败色大而角胜赤小败出于酉戌间齐得位行不失胜行失败色苍大而角胜白小败出于戍之北燕得位行不失胜行失败色黑大而角胜黄小败　班固天文志曰太白所直之辰其国为得位得位者战胜所有之辰顺其色白角者胜其色害者败【晋灼曰郑色黄而赤苍小败宋色黄而赤黒小败楚色赤黒小败燕色黒黄小败皆大角胜】　荆州占曰太白之色赤也将者胜其白无角不胜其刚也破军杀将其柔也胜不杀将太白赤而角者武也战不战凶　太白之色赤泽而有角命曰大旗旗长取地长旗短取地短文曜钩曰太白青角棺椁贵　荆州占曰太白黄而角有土功色白而角文不可以战一曰哭泣之声色黑而角大水有兵在外战吉不战凶　元命包曰太白髙下进退应兵名舒疾左右角曜兵官惊慎武将斥武臣



　　唐开元占经卷四十五
　　钦定四库全书
　　唐开元占经卷四十六
　　唐　瞿昙悉达　撰
　　太白占二
　　太白盈缩失行一
　　石氏曰日方南太白居其南日方北太白居其北曰盈侯王不宁用兵进吉退凶日方南太白居其北日方北太白居其南曰缩侯王忧用兵退吉进凶迟吉疾凶【日方南谓夏至后也日方北谓冬至后也】　元命包曰太白嬴则将相谋太白缩则后族患圎而不行我侍为君　荆州占曰太白出于巳杀大将出于未阳国伤　春秋纬文耀钩曰太白跃沉浮主代提天下更纪世有名师【宋均曰主德不一则摄提代移更纪授有令名能为天下师表者也】　荆州占曰太白见东方上至已皆更政出西方顺行过已不及午有霸国及午阴国令天下【案班固天文志曰三年秋太白出西方有光几中乍北乍南过期乃入是时项羽为楚王而汉已定三秦与相距荥阳几中是秦地战将胜而汉国将兴也晋灼注曰几中近逾未地也】　郗萌曰太白出戌入未是谓犯地行刑絶天维国大小暴兵将多伤荆州占曰太白行小失道其将为奸行大失道其将为大奸其国将坐之逆行尤甚　石氏曰其国失杀秋政则太白失行　巫咸曰太白出西方失道有过八月不尽九月至一日期三月　又占曰太白失行而南是谓金入火有兵兵罢不出三年国有男防若有兵【魏武帝兵法曰不有破军必有屠城北国当之】　荆州占曰太白失行而北金入水灾大兵起【案宋书天文志曰晋惠帝光熙元年四月太白失行自翼入尾箕占曰太白失行而北是谓反生不有破军必有屠城五月汲桑攻邺魏郡太守马嵩出战大败桑遂害东燕王腾杀万余人焚烧魏时宫室皆尽也】　荆州占曰太白出至其国之日而独不见其兵弱若有此可击必能得其将　荆州占曰太白出东方失行而北中国败失行而南倍海国败　石氏曰太白出西方失行倍海之国败天文志曰夷狄败其出东方失行中国败　荆州占曰太白有不见三日有亡国败师　又占曰太白一南一北九侯皆伏　又占曰太白一东一西害于侯王【谓有免侯王也】　又占曰太白在东方以始出为位在月南为得行在月北为失行不有破军必有屠城与月相过失行月不尽一日二月二日三月三日四月四日五月五日六月六日七月七日八月八日九月九日而兵起　荆州占曰太白出西方下行一舎如下北兵将当有戮者　郗萌曰太白出东方若西方过营室强国君有兴者不及营室而反还入强国有败者　海中占曰主好听防废直大臣女子为政刑法诛杀不以道理则太白逆行天鸣地坼岁多暴风大水庻民负子而逃孕多死麦豆不收　刘向洪范曰好战功轻百姓饰城郭侵边境是谓不艾厥极忧时生蟊则太白变色逆行　郗萌曰太白逆行变色简宗庙废祷祀去祭祀逆天行　荆州占曰太白逆行失常有兵革又占曰王者失于秋政则太白逆行变色扬芒与他星舎鬬环绕犯乗变为妖星彗扫其害庭国破主死天下皆兵王者修德赦罪存孤恤寡薄赋省徭可得无咎荆州占曰太白始出逆行不可以逆战大凶败亡　荆州占曰太白出东方逆行不至已而返阳国强阴国败战不胜一曰阳国有兴者　荆州占曰太白东方逆行过己不至午有霸国及午阳国令天下一曰阳国霸石氏曰太白出西方逆行至四正西方之国吉出东方逆行至四正东方之国吉　文曜钩曰太白当出不出阴匿留主沉湎大臣有谋　石氏曰太白当出不出当入不入是谓失舎不有破军必有死王亡国【案天官书曰必有国君之墓又宋书天文志曰晋武帝咸宁四年九月太白当见不见是时羊祜表请伐吴上许之五年十一月兵出太白始夕见西方太康元年三月大破吴军孙皓靣防请死吴国遂亡应之】　荆州占曰太白未当入而入天下聚粮　石氏曰太白当出而不出当入而不入天下偃兵兵在外而入【荆州曰有军则罢】　文曜钩曰太白不当出而出主躁臣炽军破主死兵马滋荆州占曰太白当出而出外有急兵出南方南方急出北方北方急　石氏曰太白出东方为东方入为北方出西方为西方入为南方又曰所居久其国利　荆州占曰居宿如度其乡利易其乡凶【苏林注汉书天文志曰疾过也一说易乡而出入晋灼曰上言易而出易言疾过是】　甘氏曰太白政缓则不出急则不入逆则凶　又占曰太白未及其时而出不及其时而入天下举兵所当国亡以时出而不出时未入而入天下偃兵野有兵者所当之国大凶　巫咸曰太白可出不出国且有谋可入不入国有置兵当入不入过二十日天下有兵事　又占曰太白可入不入国且置侯未可入而入野有冦　又占曰太白出西方黄昏而出阴国之兵强　天官书曰太白暮食而出小弱夜半而出中弱鸡鸣而出大弱是阴防于阳　巫咸曰太白在东方平旦而出东方南方以举兵天下不能当平明而出东方阳国之兵强鸡鸣而出其国大弱黄昏而出中弱是谓阳陷于阴　石氏曰太白未当出而出当入而不入天下起兵有破国　巫咸曰太白未当出东方而出东方色黄白名曰重华吏民讙哗事扰不治民不得耕织或骚动不得食使之无然听讼得其理则止非重华色而重华人民作为不祥　巫咸曰太白未可下而下东方色黄而不明名曰少岁少岁乱行人民惊惶于野若牧牛羊使之不然断执死罪以下释之如此则止非少岁色而少岁其岁饥百鬼不享　巫咸曰太白未可出西方而出西方色白者名曰太白有聚卒使之不然止工作无聚众纵市三旬以当有卒聚如此则止非太白色而太白有兵　巫咸曰太白未可出而出国且有谋过二十日天下有兵事　巫咸曰太白未可下而下西方色青白名曰白肖白肖乱行且有甲兵抢攘民惶惶徭役以行百神不享使之无然死人于市者勿吏民三月带劒佩刀操兵以当有兵如此则止非白肖色而白肖有防　海中占曰太白出不上不下留桑榆门【晋灼曰行迟而下也】病其下国【巫咸曰兵其下国】　班固天文志曰太白上而疾未尽期日过叅天【晋灼曰参天者三分天过其一此戌酉之间也】病其对国　荆州占曰太白出王羸百六十日而上过参天主尊令行民治无盗贼少徭赋　荆州占曰太白出上百六十日不能参天主卑令不行民乱多盗贼倍徭赋　又占曰太白未满日参天其国亡　又占曰太白以其时出阳四十日不动先起兵者不利　甘氏曰邦将乱谋太白徃守之　荆州占曰太白夕出西方其旦昏当午道无行人其下之国兵起不利期六月　荆州占曰太白夕出西方其昏正月而还有失地之君期九十日　石氏曰太白已出三日而复防入三日乃复盛出是谓懦而伏其下之国有军其众败其将死　石氏曰太白入三日而复防出三日乃复盛入其下国有忧其师有粮遗人食有兵革遗人用之士卒虽众将军为人所虏【班固天文志云其下之国忧师师虽众敌人食其粮用其兵虏其帅】　文曜钩曰太白已入三日复出师忧将虑主大遇【宋均曰大遇如卫卜追敌师有夫出征而防其雄遇获敌将也遇或为愚】　荆州占曰太白已出三日而复入【天文志曰复防也】入三日而复出【天文志曰复盛也】是谓逆伏其下之国有败军死将不出其年今日入明日出其君死之荆州占曰太白出西方三日而反入其将军虏　石
　　氏曰太白入七日复出相死入十日复出将军战死入又复出人君死　荆州占曰太白不满其日数入入而复出入一日十日而兵死入五日五十日而兵死入十日百日而兵死当其日以命其国　荆州占曰太白已出髙二三丈乍入乍见如此三日四日不过五日必有大战　兵势要秘术曰太白出三日而复入入三日乃出其国有军军败所谓出国若是已国戒勿动有挑战勿应之虽戒勿动宻严可也军出乃为动耳　文曜钩曰阴卑俯军相圗先战败将见诛又曰上复下下复上将反天下骇扰　荆州占曰太白不出一年强国之君当之不出二年强国之君死之
　　太白经天昼见三
　　石氏曰凡太白不经天若经天天下革政民更主是谓乱纪人民流亡【孟康曰谓出东入西出西入东也太白阴星出东当伏东出西当伏西过午为经天晋灼曰日阳也日出则星亡昼上午上为经天也】　石氏曰太白经天见午上秦国王天下大乱　荆州占曰太白昼见于午名曰经天是谓乱纪天下乱改政易王人民流亡弃其子去其乡里【案宋书天文志曰宋后废帝元徽五年五月戊申太白昼见午上光明异常宋顺帝升明元年九月丁亥太白在翼昼见经天占曰更姓后一年齐受禅之验】　荆州占曰太白夕见过午亦曰经天有连头斩死人阴国兵强王天下女主用事阳国不利　春秋元命包曰杀失则攻战刑故太白逆经天屠君父外夷征　京房对灾异曰人君薄恩无义懦弱不胜任则太白失度经天则变不救则四边大动蛮貊侵也　春秋文曜钩曰太白经天主失枢春秋纬曰彗守角太白经天金精之国虚谋杀作兵春秋汉含孳曰阳弱臣逆则太白经天【阳弱君宗弱不堪为主也】孝经钩命诀曰天子失兵则太白经天　雒书雒罪级曰太白经天不日桀侯代政　巫咸曰太白昼见而经天争明而兵起天下惊强国弱女主有名　天官书曰太白昼见经天强国弱弱国强女主昌也　巫咸曰太白当户期百八十日蚩尤出兵且起大将在野　巫咸曰太白上中天下有一主之命　又占曰太白不当中而中孟月见之侯王当之仲月见之大将军当之季月见之小民当之　又占曰太白不当过中是谓絶纲四国兵起　春秋纬运斗枢曰太白赤芒世有过为大臣三公所乘则太白经天有此类则亡引也　荆州占曰太白经天海内悲泣九州摇动奋兵负粮　春秋纬考异邮曰陪臣行毒诸谒向尊则太白经天主命凶　荆州占曰太白经天一入中宫天下更王国破主絶期不出三年【案班固天文志曰秦二世即位太白再经天因以张楚并兴兵相跆借秦遂以亡苏林曰跆音台登蹑也或作蹈】　荆州占曰太白晨出东方过食时而明有兵期四十日若至日中而明兵起将行期三月　荆州占曰太白晨出东方而中乃明亡地之君在东方若东北方期六十日　又占曰太白见东方上至午将夺君又曰阳国王当位者受之　又占曰太白见东方至丙巳之间小将死过午有起霸者　荆州占曰太白出髙至己午之间士卒劳有不利军者难以得功也　又占曰太白出西方上至未阴国有霸者若过未及午阴国王令天下一曰至午者阴国王者当其位者受之陈卓曰太白从西方若东方上至午皆为有兵　荆州占曰太白上至午未间天下易王阳国兵强当其位者受之　又占曰太白始出辰巳间为荆楚正巳杀大将出午天下有亡国出午未间天下亡王者昌　荆州占曰太白昼见与日争光是谓经天大乱十年人民流亡去其乡女主昌执政近日国必有防日中而见事必然司马彪天文志曰太白昼见经天为兵防在大人【案檀】
　　【道鸾晋阳秋曰孝武太元三年九月太白昼见在角五年九月癸未皇后王氏崩十二年六月癸夘太白昼见经天在柳十月庚午太白昼见在斗十三年正月内左将军康乐公谢薨十四年妖贼邓黎称号于皇丘刘牢之防之】　甘氏曰太白昼见天子有防天下更王大乱是谓经天有亡国百姓皆流亡【案司马彪天文志曰孝安永初元年六月辛丑太白昼见经天延光元年三月癸巳邓太后崩孝顺永和五年四月戊午太白昼见其六年大将军梁商薨九江丹阳贼周生马勉等起兵攻没郡县梁氏又专权于汉廷中孝顺汉安二年正月己亥太白昼见七月甲申太白昼见明年顺帝崩孝冲即位明年正月又崩韦昭洞纪曰桓帝元嘉元年二月太白昼见永兴元年二月太白昼见其年夏月河水溢漂杀人百姓饥穷流移道路数十万户宋书天文志曰魏黄初四年六月甲申太白昼见五年十月乙卯太白又昼见时孙权受魏爵号而称兵拒守七年五月文帝崩八月吴围江夏冦防阳魏江夏太守文聘固守得全将军司马懿救防阳斩吴将张覇晋惠永康元年三月太白昼见占曰为不臣晋孝武太元七年十一月太白昼见在斗中八年四月甲子太白又昼见在参九年六月皇太后禇氏崩也】荆州占曰太白昼见名曰昭明强国弱弱国霸兵大起期不出年【案宋书天文志曰晋孝武太元七年十一月太白昼见在斗八年四月甲子太白又昼见在参是月桓冲征沔汉杨亮伐蜀并拔城略地八月苻坚自将兵号百万九月攻没寿阳十月刘牢之破坚将梁成斩之杀获万余人谢等又破坚于肥水斩其弟融坚大众奔溃九年八月谢出屯彭城经略中州十年八月苻坚为其将姚苌所杀十一年二月戊申太白又昼见在东井十二年慕容垂冦东阿翟辽冦河上姚苌假号安定苻登自立陇上吕光窃据凉十二年十月庚午太白昼见又在斗自是慕容垂翟辽姚苌苻登慕容永并阻兵争强十四年正月彭城妖贼又称号于皇丘刘牢之攻破灭之三月张道破合乡围太山向钦之击走之是年翟辽又攻荥阳侵略陈项于时政事多弊治道陵迟也】　巫咸曰太白昼见是谓阴明来年强国有防【宋孝武太元二十年七月太白昼见在太防二十一年三月太白连昼见在羽林二十一年七月武帝崩】　司马彪天文志曰太白昼见为强臣争【宋书天文志曰魏明帝青龙三年十月壬申太白昼见在尾歴二百余日恒见占曰尾为燕燕臣强有兵四年三月己巳太白与月俱在丙昼见积二百八十余日是时公孙渊自立为燕王署置百官发兵距司马懿讨灭之韦昭洞记曰汉安帝永初二年正月太白昼见汉陵河阳失杀三千五百七十人五月旱三年京师人相食司马彪天文志曰孝顺永和三年三月壬子太白昼见六月丙午太白昼见八月乙卯太白昼见闰月乙卯太白昼见太白将军之官又为西州昼见阴盛与君争明此时将军梁商父子秉势故太白常昼见】
　　太白变异大小傍有小星四
　　巫咸曰太白下为壮公止于山林【案风俗通云东方朔者太白星精黄帝时为风后尧时为务成子周时为老聃在越为范蠡在齐为鸱夷言其神圣能兴王覇之业变化无常列仙传及汉武故事并云朔是岁星精应劭云是太白精】　荆州占曰太白赤圎大而光期不出九十日大兵起　石氏曰太白圎大怒而赤天下有兵盛而不战　巫咸曰太白出而大兵革将兴旌旗相望两敌相当大将行　甘氏曰太白独行赤则十五日战从芒之所指而击者胜　荆州占曰太白大而芒角色青白若芙蓉置竿有影岁大熟主寿将益禄以战胜守固　荆州占曰太白当效而出色白西方利荆州占曰太白当效而出色黑北方利　又占曰太白当效而出色赤为兵不足伤南方利　荆州占曰太白色白又曰白甚春有防　又占曰太白始出赤而大其年有兵　又占曰太白色赤有忧又曰其色赤国失兵将死　甘氏曰太白始出大而后小其国兵弱始出小而后大其国兵强　荆州占曰太白出小而后大大兵起东方为阳国西方为阴国又曰始出防细不明后大而光者战兵初弱后胜　荆州占曰太白始出大而后小出东方为阳国出西方为阴国又曰始出大而生光后小不明战兵初胜后亡　巫咸曰太白出小有城其将不能守有兵而不战　又占曰太白防小不明天下盗贼多不明亮者所居之国尤甚　荆州占曰大白小色黒角短岁熟一曰饥旱主卑将军辱战不胜　石氏曰太白小以角动兵起　郗萌曰太白小以角动不出三年中央兵起　巫咸曰太白出西方小而圎【荆州占曰或小而髙】敢战吉不敢战凶西方北方以举兵天下不能当黄昏出阴国之兵强　巫咸曰太白傍有小星数寸若尺期八日边城有功　荆州占曰太白色赤小以动天下出兵大将失地以归之兵起　巫咸曰太白夕出西方以八月四日之傍有小星附之若去之尺余至二尺客军大败有死将军在外傍有小星去之尺军罢
　　太白流动与列星鬬五
　　郗萌曰太白流国有兵将死　石氏曰太白动摇进退左右用兵吉静凶太白围以静用兵静吉躁凶　荆州占曰太白大而角摇居不安东西南北乍上乍下如欲惊者其年有防大小必至　郗萌曰太白与宿星鬬不出一年有失国之君将失位　荆州曰太白与列星鬬兵弱为客者利
　　太白穣气晕彗六
　　黄帝占曰太白生为气而白穰明日大风发屋折木道上无灰不出五日粟大贵五倍不出年中有兵岁多大雾伤五谷妇人多灾伤其子者不过十月而止　黄帝占曰太白生穣气长三丈若六丈大风雨兵起所指处天下民主俱惊【丈或作尺】　孝经右秘曰太白垂冠天下乱臣下叛　甘氏曰太白之为云如林如杖如杵皆兵防俱起期二月　巫咸曰太白白晕天下赦有防有喜不出二十日且失国失兵　郗萌曰太白出彗西南维中国民受兵亡地不出二年　石氏曰太白出箒西北维胡狄受兵不出一年亡地　石氏曰太白出箒西南维中国民为多受兵亡地不过一年











　　唐开元占经卷四十六
　　钦定四库全书
　　唐开元占经卷四十七
　　唐　瞿昙悉达　撰
　　太白占三
　　太白犯东方七宿
　　太白犯角宿一
　　黄帝占曰太白犯左角大战不胜将军死　海中占曰太白犯右角将军有忧若兵起一曰有旱灾　石氏曰太白入左角天子忧诸侯用事　太白逆行左角间有刺客天子明慎之　黄帝占曰太白乗左角羣臣有谋不成其以家坐罪【案宋书天文志曰魏嘉平五年六月戊午太白犯角正元元年李丰等谋乱悉诛之】　郗萌曰太白乘左角为水兵　石氏曰太白乘左角天子游猎冬吉　太白侠左角大臣退国亡　郗萌曰太白犯守角道路不通　黄帝占曰太白守右角五谷不成岁大水　石氏曰守左角上臣陵其主守左角下奴婢大贱　太白守左角上一尺边境不宁二尺忧百姓亡其俗一曰七寸国危亡也　太白守左角下芒成民不民主不主　太白守左角芒不成兵不用芒成所向无前　太白守左角去复还臣欲为乱　太白守左角为填星所干国有忠将又曰太白守左角为岁星所干福德又曰太白守左角为辰星所干龙下渊池又曰太白守左角为天狗所干六畜蕃息　石氏曰太白守左角为枉矢所干四夷有弓矢事　石氏曰太白守左角为孛星所干皇后有子又曰太白守左角为彗星所干皇后有知臣心又曰太白守左角为流星所干国少好妻又曰太白守左角为钩陈所干大厨赐食皆谓太白守左角也　太白守右角一尺十六日太子骄溢　太白守右角郑多佞臣国君亲小人　巫咸曰太白守角国都围一曰大人自将兵于野民多疾疫　海中占曰太白守左角右角其色黄白小旱民小厉其逆行即旱其还立雨籴如故　郗萌曰太白守角三十日大赦　海中占曰太白守角为兵西北行其色黄大臣增地赤色臣欲反其主　太白犯守左角大人自将兵于野臣有谋主者　巫咸曰太白犯守左右角居荧惑之后及而共犯之有大战破军杀将若犯守左右角荧惑从之所犯不成　郗萌曰太白入角亢间有贵客来
　　太白犯亢二
　　黄帝占曰太白入亢中国有兵若行疾犯陵而有芒角朝廷贵臣有戮者期百日逺八月　石氏曰太白数入亢其国疾病　海中占曰太白入亢有防　陈卓曰太白犯天府廷臣为乱　郗萌曰太白出入留舎亢郑国多亡民更为无年五谷不成一曰五谷多霜死　黄帝占曰太白守亢为兵大人自将兵于野　石氏曰太白守亢収敛国兵以备北方【案宋书天文志曰宋明帝泰始五年十月丙申太白犯亢时淮北地常縁淮立重戍以备防北虏也】　郗萌曰太白乘亢左星为水右星为火为兵有竒令有收族者　巫咸曰太白守亢国君有忧其下有水　荆州占曰太白守亢有奸吏有兵牛马用行宿北兵期六十日　郗萌曰太白守亢为焦旱不生一曰多虫蝗一曰大旱牛马用太白守亢有亡国天下不通人君忧水又曰五谷以水伤　东官曰太白守亢兵行疾有芒角犯陵期百日行迟期八月黄帝曰太白逆行守亢为兵　甘氏曰太白守犯亢逆行不顺失其明色大政不用
　　太白犯氐三
　　荆州占曰太白犯氐左星左中郎将诛死犯右星右中郎将诛死皆期三年　石氏曰太白入氐天下大役一曰有兵　荆州占曰太白入氐芒角犯陵王者亡地有大兵期四月　郗萌曰太白乘氐之左星天子有子兵将于野乘氐之右星天下大水大兵　石氏曰太白临氐霜雨不时　黄帝占曰太白守氐国君有忧变北君失邑　石氏曰太白守氐天下大役无兵兵起有兵兵罢　荆州占曰太白守氐国有防君大哭　甘氏曰太白守氐与两星齐将军受贺大臣受拜逺人蒙恩又曰期十日而赦　巫咸曰太白守氐国有大忧王者失地海中占曰太白守氐有兵不行在西南　石氏曰太
　　白入氐守之兵加其国　郗萌曰太白入氐守之春籴大贵【案宋书天文志曰明帝泰始二年十月辛巳太白入氐其年春彭城谷贵民饥】　石氏曰太白入氐犯守之其国大乱大人有忧君失地籴大贵荆州占曰太白守氐房大饥六畜多死
　　太白犯房四
　　援神契曰太白合表四夷合从合表为行中道也　郗萌曰太白入房十日成勾己为天子忌之以赦解之文曜钩曰太白入房天子以微诛　郗萌曰太白逆行犯房成勾己为大人忧以赦解之　石氏曰太白到房心皆正不失仪失则为变　荆州占曰太白守犯陵房国君有忧色青忧防色赤忧兵积尸成山色黑有将相诛色赤有芒角大防　黄帝占曰太白守房国有大防大臣有战死者【案宋书天文志曰宋孝武大明八年十月太白守房丹阳尹顔师伯豫章王子尚并诛明年昭太后崩】　又曰太白守房南天子有良友辅亦为旱守房北天子有良友亦为水　石氏曰太白守房为良马出廐太白守房左去还复太子去复还其国多废立天子守房右去复还又曰太白守房臣盗君命　甘氏曰太白守房臣胁君又曰太白守房兵车满野中国有殃贵女用事王者失位期二年　巫咸曰太白守房国有变令兵四起大臣当之国相为乱又曰旱多火灾万物五谷不成　郗萌曰太白守房为人主无下堂又曰有奸谋　荆州占曰太白守房国易政又曰守天马天子马多死又曰太白守房天下易王大人有忧反逆臣【案宋书天文志曰晋安帝元兴二年八月癸丑太白犯房北第二星十二月桓簒位迁帝于浔阳又宋后废帝元徽三年八月己巳太白犯房北头第二星四年七月建平王防京口反时废主凶暴无度五年七月殒】　郗萌曰太白辰星守房土功大起布枲大贵将相失位　荆州占曰太白守房六畜多死【宋书天文志曰宋明帝泰始二年十一月癸巳太白犯房明年牛多死者诏大官停宰牛】　考异邮曰太白犯房王失德　韩扬曰太白犯房大臣当之【晋成帝咸康四年九月太白犯房上相五年七月庚申相王遵薨】　石氏曰太白逆行守房羣臣戴麻锵锵　黄帝占曰太白行房南若犯守之为大旱行房北犯守之为大水　郗萌曰太白出入房霜雨不时人饥于食牛马多死　石氏曰太白犯守房为天下相诛海中占曰太白入钩钤王室大乱　文曜钩曰太白入钩钤主德移　石氏曰太白犯房钩钤王者忧
　　太白犯心五
　　海中占曰太白入心有白衣之众又为防　甘氏曰太白犯心三寸以内帝怯于兵将军亡劒防上殿羣臣廵走　海中占曰太白犯心天子立后絶嗣犯太子太子不得代犯庻子庻子不利　石氏曰太白经心清明烈照天下内奉明王帝必延年　郗萌曰太白犯食心左星为太子有忧若立　荆州占曰太子不死则去一曰女主失势　荆州占曰太白犯守心君后走藏　郗萌曰太白犯守心籴贵　石氏曰太白舎心色不明有防　太白中犯乘陵守心太子位太子忧小子位小子忧　摘亡辟曰太白守心大山崩后九年大饥　黄帝占曰太白守心天下有大怪国有大防一曰天下有大虫　巫咸曰太白守心君弱臣强奸臣贼子谋杀其主石氏曰太白守心兵骑满野为中国殃有军在外客
　　军大败其年饥蝗虫败杀一曰哭声吟吟戴麻锵锵海中占曰太白守心不出一年有大兵多祸殃在贵人傍　巫咸曰太白守心有火异　郗萌曰太白守心国王有死者又曰有奸谋又曰天子亡败物　黄帝占曰太白逆行守心哭者吟吟戴麻锵锵有大防若大臣当之近期一年中二年逺三年　黄帝占曰太白逆行守心环绕成勾己为大人忌故赦以解之期六月　郗萌曰太白退守心客军大饥　巫咸曰太白中犯乘守心为战不胜将军鬬死　郗萌曰太白中犯乘守心明堂为万民备火近期一年中期三年逺期九年一曰为旱又曰兵戈四起国相为乱一曰大臣当之【案后汉孝灵帝中平六年八月丙寅太白犯心前星戊辰犯心中大星其日未暝四刻大将军何进于省中为诸黄门所杀己巳车骑将军何苖为进部曲吴匡所杀】　又曰太白出入留舎心三十日不下国兵大起在八月九月
　　太白犯尾六
　　石氏曰太白犯尾人民为变国易政　甘氏曰太白守尾宫人有罪者　巫咸曰太白守尾有乱多火灾五谷不成　郗萌曰太白守尾天下大虫军无粮大将锵锵满道不行又曰守尾近女主去逺女主废　巫咸曰太白守尾人民为变国易主不然皇后去若太后去一曰宫人死之　郗萌曰太白抵司空出入君恶之　东官曰太白守若入尾兵大起民多妖言期三年　巫咸曰太白出入留守尾兵起于野将士满道不行【所谓不行国乏粮】　郗萌曰太白出入留舎尾春籴贵一曰更为无年太白留逆犯守乘凌尾皇后有珠玉簪珥惑天子者
　　诬谗大起后相贵人诛宫人出走兵起宫门
　　太白犯箕七
　　石氏曰太白犯箕天下大饥　郗萌曰太白犯箕女民莫处其室养者星在箕南旱在箕北有军　巫咸曰太白入箕中伺其出日而数之皆期二十日兵发伺始入处之率一日军罢　荆州占曰太白入箕中人主自备下有兵　郗萌曰太白在箕中天下州战若入箕中有赦　甘氏曰太白出入留舎箕五日不下天下大恐其时多虫五谷不熟燕国且以义致天下若有赦　黄帝占曰太白守箕大人卫守　巫咸曰太白守箕多土功事一曰民疾疫　海中占曰太白守箕天下有兵若角动天下无所定　郗萌曰太白守箕岁水万物不成籴贵德令不行又曰守箕口执政者为乱　东官曰太白守箕兵起一岁国増地必得国　石氏曰太白逆行守箕成勾己兵起大臣为乱天下有忧王当之期一年郗萌曰防箕出入人君恶之一曰更政　太白与荧
　　惑相随而变荧惑舎天门凶太白舎天津中人主无出门若之逺宫


　　唐开元占经卷四十七
　　钦定四库全书
　　唐开元占经卷四十八
　　唐　瞿昙悉达　撰
　　太白占四
　　太白犯北方七宿
　　太白犯南斗一
　　石氏曰太白犯南斗为赦【案宋书天文志曰晋康帝建元二年闰月乙酉太白犯南斗九月康帝崩太子立大赦晋阳秋曰孝武帝宁康二年九月甲子太白犯斗第五星三月丁未大赦天下也】石氏曰太白去南斗七寸阴乘阳小人在位　巫咸
　　曰太白入南斗中国更政令　石氏曰太白入斗大人御守有兵兵罢将军为乱守魁二十日大赦　甘氏曰太白入南斗将军戮死国易政期三年【司马彪天文志曰永元五年五月九日金入南斗魁中为大将军死至六年十二月车骑将军邓鸿坐追虏失利下狱死】　海中占曰太白入南斗将相有黜者一曰有被杀者【司马彪天文志曰孝安延光四年九月甲子太白入南斗口中侍中黄门孙程等合谋追尉卫显等立太子保为天子是为孝顺帝】郗萌曰太白入南斗不出三十日有大兵丞相死又
　　曰入斗外国使来见主出斗主遣使至外国皆期三十日太白入南斗留舎斗中十日不下匈奴入于所守之国进者必有兵退者家久长　太白入南斗天下受爵禄期六十日若九十日【宋书天文志曰晋穆帝升平四年九月壬午太白入南斗口犯第四星五年五月哀帝立大赦赐爵禄】　荆州曰太白星入南斗中将军戮辱不出三十日有赦去复还将死之　文曜钩曰太白守南斗威烁　陈卓曰太白入南斗有防一曰君死不则病【宋书天文志曰晋穆帝升平四年九月壬午太白入南斗口犯第四星五年五月穆帝崩】郗萌曰太白居南斗河戍间道不通　黄帝占曰太白守斗大人当之国易政　甘氏曰太白失次守斗所守者诛　巫咸曰太白守南斗执政为变太白留守斗所守之国当诛太白犯守南斗国有兵事大臣有反者有名之人诛【宋书天文志曰吴太平元年九月壬辰太白犯南斗其明年诸葛诞反又明年孙綝废亮晋元帝大兴元年七月太白犯南斗三年九月太白又犯南斗永昌元年三月王敦率江荆之众来攻京都六军拒战败绩于是杀防军将军周顗尚书令刁协骠骑将军戴渊等】　石氏曰太白犯斗留守之破军杀将
　　太白犯牵牛二
　　海中占曰太白入牵牛为天下牛车有急行　郗萌曰太白入牵牛留守之大臣为乱　陈卓曰太白入牵牛留守之大人死将军失其众关梁不通民饥有自卖者石氏曰太白去牵牛一尺六畜贵　海中占曰太白
　　提牵牛出入万物死　太白出入留舎牵牛三十日不下牛大贵　荆州占曰太白出入留舎牵牛五十日不下军出至越城下　黄帝占曰太白守牵牛吴越兵起牛多死十日不下牛大贵【宋书天文志曰宋前废帝永光元年正月丁酉太白掩牵牛明年广州刺史袁昙逺等反】　海中占曰太白犯守牵牛诸侯不通陈卓曰太白犯守牵牛将军凶　石氏曰太白守天
　　鼓有急令　海中占曰太白守天闲二十日大赦　石氏曰太白守牛北人民流死在其西虎狼入邑在其南多亡狗在其东小儿多死　巫咸曰太白守牵牛为五谷不成　海中占曰太白守牵牛其国兵起期六十日又曰妖言无已　荆州占曰太白守牵牛有兵谋万人多死　海中占曰太白守牵牛为牺牛疾疫　甘氏曰太白犯守牵牛国有大兵将军为乱大人忧国易政太白犯牵牛留守之为有破军杀将
　　太白犯须女三
　　陈卓曰太白犯须女布帛贵军起　玉厯曰太白去须女一尺而守之一夫十妇天下女多男少　齐伯曰太白出入留舎须女其国棺贵三十日不下国有兵　石氏曰太白守须女王者发布帛丝库藏珍寳出　石氏曰太白守若入须女中幸臣与女乱妃党谋王太白守须女为有女防　巫咸曰太白守须女为万物不成海中占曰太白守须女兵起锵锵东北行有嫁女娶妇之事　郗萌曰太白守须女为后夫人有变一曰妾为主　百二十占曰太白守须女妃谋主兵发于内　荆州占曰太白守须女天下多寡女　北官曰太白入须女留守有女防大臣谋主　陈卓曰太白逆行留守犯陵须女天子及大臣有疾女有竒政令
　　太白犯虚四
　　文曜钩曰太白入虚天子以防诛　巫咸曰太白入虚中伺其出日而数之期二十日为兵发伺始入处　海中占曰太白入虚不出九十日有大赦遍天下天下欲从　太白提虚出入大臣谋主政急　郗萌曰太白提虚出入大臣多就诏狱者又曰多土功民流亡　石氏曰太白去虚一尺稻粱贵十倍　郗萌曰太白出入留舎虚五十日不下其国若有疾事　石氏曰太白守虚国多孤寡　甘氏曰太白守虚母覆其子太子承号之众当封赏拜赐者　巫咸曰太白守虚为民多疾疫一曰天下大乱一曰万物不成又曰太白守虚有兵兵罢又曰太白守虚天子将兵流血满野农人荷防一曰有兵灾　荆州占曰太白芒角守虚大臣谋君　海中占曰太白守虚兵起东北敌人出楚吴亦然　郗萌曰太白在虚中为彗如劒形虚国发兵
　　太白犯危五
　　北官曰太白入危有兵兵罢无兵兵起多火灾一曰旱五谷不成　郗萌曰太白提天府出入大臣谋主政急　石氏曰太白守危去之一尺诸侯无忠者以谗言相谤若有黜者　郗萌曰太白守危賔客有以事死甘氏曰太白守危将军凶去公门灾消国有忧　荆州占曰太白守危民多疮疽之病　百二十占曰太白犯守危大臣为乱天下有兵　冥占曰太白入危犯守之天下有急事兵大起国有忧有兵加于齐国之城郗萌曰太白与危鬬不出其年国有反臣　太白守坟墓为人主有哭泣之声
　　太白犯营室六
　　郗萌曰太白犯营室阳阳有急犯阴阴有急　太白晨出东方上至营室而反还复入东方其出西方若出东方过营室强国君有兴者不及营室而反强国有败者石氏曰太白去营室一尺威令不行　甘氏曰太白
　　入营室犯之天下兵满野人主威令不行六十日不下将军死之　齐伯曰太白出入留舎营室五十日不下卫国将困一岁不去将军死之　石氏曰太白守营室太子及妃后与臣谋兵起于内　郗萌曰太白守营室君有殃　石氏曰太白守营室有兵罢国士安　郗萌曰太白守营室东壁中期六十日天下金贱　甘氏曰太白守营室天下军起兵甲满野大兵乗水欲攻王侯之国不出四十日　荆州占曰太白守营室天下更令有破军期二月若百二十日　郗萌曰太白守营室为大人忌以赦令解之　北官曰太白入营室而守之太子及妃后俱谋兵起于宫中期百八十日
　　太白犯东壁七
　　郗萌曰太白出入留舎东壁五十日不下大人当之石氏曰太白去东壁一尺诸侯用命　黄帝占曰太白守东壁文武幷行术士用兵大人当之其国亡　石氏曰太白守东壁为有兵灾　甘氏曰太白守东壁天下有军不战　巫咸曰太白守东壁旱多火灾　郗萌曰太白守东壁为天下兵起一曰狄兵起　百二十占曰太白守犯东壁且有兵防　石氏曰太白犯守东壁天下有兵不战　石氏曰太白守东壁兵发于内太子及妃后与人民谋











　　唐开元占经卷四十八
<子部,术数类,占候之属,唐开元占经>
　　钦定四库全书
　　唐开元占经卷四十九
　　唐　瞿昙悉达　撰
　　太白占五
　　太白犯西方七宿
　　太白犯奎一
　　荆州占曰太白入奎中大水横流不出百八十日　郗萌曰太白入天库兵起西方　海中占曰太白出奎起兵于国外　太白润泽出奎有善令变色入奎有伪令来者若出奎有伪令出使者　石氏曰太白守奎外夷入　海中占曰太白守奎出复入籴贵人流食贵　石氏曰太白守奎五十日不下大水有兵且战一嵗不下三嵗有兵　甘氏曰太白守奎大霜　海中占曰太白守奎以水起兵国中　巫咸曰太白守奎万物不成民疾病　海中占曰太白守奎兵起凶一曰圣人出一曰徭大起　郗萌曰太白守奎有匿谋不过嵗中又曰大将军战死若戮死期九十日国有流民又曰赦　荆州占曰太白守奎为王者忧一曰大人当之　玉厯曰太白入奎若守之水泉涌出五十日不下秦且开库发兵加鲁城有兵战国多流民　石氏曰太白守奎外国兵来入有军不战一曰水潦为害伤五谷　甘氏曰太白犯守奎外兵来入国若去奎一尺四夷共治中国期二年　文曜钩曰太白垂芒守奎天下柝击
　　太白犯娄二
　　郗萌曰太白犯娄有众聚发事　玉厯曰太白顺行之娄子离其母其政和平国有喜　石氏曰太白经娄四夷还去　太白去娄一尺爵禄贵　太白出入留舍娄外国兵来入　齐伯曰太白出入留舍娄天下大兵起秦国以发兵必有兵加于鲁之城　黄帝占曰太白守娄小旱万物不成　郗萌曰太白守娄有兵期四十日又曰有大令　石氏曰太白守娄赦　甘氏曰太白守娄子守其母天子至孝将有徳　荆州占曰太白守娄为聚众兵起三军行天下多饥豕大贵　石氏曰太白守犯娄其郷吉天下和平将军有喜
　　太白犯胃三
　　甘氏曰太白犯胃色赤五十日不下其国大败有亡主期不出年　海中占曰太白入胃中守之有丧　黄帝占曰太白守胃二十日兵大起流血　石氏曰太白守胃五十日兵大起其乡有转谷百里百姓饥国大乱甘氏曰太白守胃大臣执忠天子奉其祀四海安宁巫咸曰太白守胃民疾病若流亡一曰民小流又曰太白守胃为有兵灾万物不成　郗萌曰太白出入留舍胃五十日不下天下大乱百姓饥其国必败　海中占曰太白守胃有徳令兵革不用有兵兵不用　陈卓曰太白犯守胃将为乱国以无义亡　太公决事曰太白守胃五十日不下兵见百里流血后月赦　郗萌曰太白守胃有仁令一曰天下大赦　西官候曰太白守胃色赤如火兵起见血流一曰青黄有徳令　文曜钩曰太白贯胃仓廪虚边兵结四夷侵祸谋成　黄帝占曰太白逆行守胃成勾己其国君死大臣有诛若去之一尺燕赵大饥人相食期百八十日　孝经右秘曰嵗将大恶金加胃
　　太白犯昴四
　　文曜钩曰太白入昴天子以嵗诛　陈卓曰太白犯昴旱大暑【宋书天文志曰晋成帝咸康元年二月己亥太白犯昴六月旱】　陈卓曰太白犯昂兵起近期一年逺期五年【宋书天文志曰晋成帝咸康元年二月己亥太白犯昴四月石虎侦骑至歴阳朝廷虑其哨众复至加司徒王导大司马治兵动众又遣慈湖牛渚鹿湖三戍五月乃罢是时湖贼又围襄阳庾亮拒而退之】　石氏曰太白入昴天下扰兵大起期五十日【宋书天文志曰晋惠帝大安二年太白入昴是年冬成都河间攻洛阳二年正月东海王越执长沙王乂张方反　晋康帝建元二年正月壬午太白又入昂是年石虎杀其太子邃及其妻子徒属二百余人又遣将刘寜寇没狄道又使将张举将万人屯荆东以备慕容皝】　郗萌曰太白入昴中大赦近期十五日逺期三十日太白行疾期近行迟期逺　又占曰太白入昴中大赦期九十日玉厯曰太白入昴中大忧国易政有流血千里主命恶之不出其年　石氏曰太白去昴一尺贱人贵　郗萌曰太白奔昴若出北者为隂国有忧　黄帝占曰太白犯昴若舍昴留四五日不去即大臣有死者　又占曰太白出入留舍在昴北有女丧在昴南有男丧　又占曰太白守昴四夷有兵事【司马彪天文志曰孝章帝建初元年正月丁巳太白在昴西一尺昴为边兵是时蛮夷陈纵等叛汉】　春秋元命苞曰太白守昴政絶石氏曰太白守昴兵从门闯入人主出走一曰胡兵
　　入且亡国若有谋主之变居其北则四夷有毒霜早降嵗有疾疠一曰胡不安期六十日当有自来王　甘氏曰太白守昴将军下狱　海中占曰太白守昴将军有聚众　石氏曰太白守昴有更令若有大赦期百八十日　巫咸曰太白守昴国易政大人当之　巫咸曰太白逆行守昴扰有兵起民多有恨狱者一曰大臣有狱死　又占曰太白入昴若居昴北若犯乘守北主死郗萌曰太白与昴鬬不出其年有反臣　又占曰太白中犯乘守昴为兵北征于边　荆州占曰太白犯乘守昴有角兵大起天下流血千里民多疾
　　太白犯毕五
　　黄帝占曰太白犯毕出北阳国有忧　石氏曰太白犯毕左角大战不胜将军死　太公决事占曰太白犯毕口大兵起一嵗罢　西官候曰太白犯毕右角敌兵大战【按司马彪天文志曰孝明永平十六年四月癸未太白犯毕毕为边兵后北匈奴入云中至咸阳使者高发三郡兵追讨无所得太仆蔡彤坐不进下狱】　石氏曰太白入毕口中为大人当之国危　石氏曰太白入毕口有女丧　西官候曰期百二十日逺期十月一曰将相当之若有忧大人恶之【天文志曰孝安永初三年五月丙寅太白入毕口中延光元年三月癸巳邓太后崩五月庚辰太后兄车骑将军邓隲等七侯皆免官自杀之验也】　石氏曰太白入昴近阳星大将出征立功有光荣　石氏曰太白入毕口与两股齐期四十日兵起入直一星期十日兵起守之五日期三日兵起若有人以猎惑人君者也　郗萌曰太白出入留舍毕不下一国有忧兵起北方出入留舍六十日不下天下有立王百日不下不越四年中王侯有大丧巫咸曰太白入毕中各伺其出日而数之期二十日
　　为兵发伺始入处之率一日期十日为军罢　郗萌曰太白入毕口不出民人走有狄夺国又曰大赦近期十五日逺期三十日太白行疾期近行迟期逺　西官候曰太白入毕人主守衞将相有乱者人主当之犯左角大兵战左右将死乘陵其上边将军死　太公决事占曰太白出东方入毕口车马贵易政　石氏曰太白出毕阳则旱出毕隂则为政令不行　石氏曰太白出毕一尺国丰　西官候曰太白抵天都尉出入天下有兵惊民离主亦惊　文曜钩曰太白贯毕仓廪虚边兵缮四夷侵祸谋成　石氏占曰太白守毕傍有兵　石氏曰太白守毕天子虚国多枉刑　甘氏曰太白守毕大将有功大臣使出　巫咸曰太白守毕诸侯兵起一嵗罢又曰为水万物五谷不成　西官候曰太白守毕柄有兵邑益强一曰大臣出使又曰太白入毕守之将军谋反大将出从竟立功名国易政期不出二年　冥占曰太白入毕而守之将军为乱国君守衞大臣当之改朔易令　郗萌曰太白犯守毕有大兵民多死　郗萌曰太白犯守毕有急令一曰相死边境不安　黄帝占曰太白犯守毕左股边夷兵起左将军战死若犯守右股右将军战死不出其年　海中占曰太白犯守附耳国有谗乱之臣在主侧以畋猎惑主者若相有喜陈卓曰太白犯附耳兵将相忧丧也若不即免退
　　太白犯觜觿六
　　石氏曰太白犯觜觿万物不成　石氏曰太白犯觜觿其国兵起天下移动　甘氏曰太白犯觜觿大臣为乱大臣当之国易政兵起鈇钺用期九十日　郗萌曰太白入觜觿中有兵　郗萌曰太白出入留守觜觿地数裂兵且起大人当之　黄帝占曰太白守觜觿时节不调当温反寒当寒反温当雨反晴当晴反雨　石氏曰太白守觜觿不出三十日有将军叛天子之军破牛马有急行　石氏曰太白守觜觿西方客动侵地欲为君王崇礼以制义则国安　荆州占曰太白守觜觿天下兵　石氏曰太白守觜觿君臣和同　甘氏曰太白守觜觿四夷和合天下咸宁　巫咸曰太白守觜觿为万物不成一曰民多疫大臣有变　西官候曰太白犯守觜觿天下兵起人民相谋
　　太白犯参七
　　太公决事占曰太白犯参左股战大胜　郗萌曰太白犯参右股战不胜将军死　海中占曰犯参有大兵将行　西官候曰太白犯参右肩有战右将忧犯守左肩亦有战左将忧若大臣当之将军有死者　荆州占曰太白抵参出入天下惊抵天都尉出入天下发兵　石氏曰太白逆行若留止衡中兵革起　荆州占曰太白宿参若宿伐为反臣中兵也　齐伯曰太白出入留舍参名将死天下大乱兵起而不用人民流亡不居其乡不出年山谷亦空　石氏曰太白守参有兵天子之军破牛马有急行　巫咸曰太白守参大臣为变　石氏曰太白守参有赤星出中边有兵　郗萌曰太白守参天下不安国大危大忧若籴贵　甘氏曰太白守参将军出外降边兵大战　巫咸曰太白守参国有反臣海中占曰太白守参若大水在西方　石氏曰太白守犯参伐大臣为乱车骑人皆急兵起　郗萌曰太白守伐卫尉若国将当之期五月









　　唐开元占经卷四十九
　　钦定四库全书
　　唐开元占经卷五十
　　唐　瞿昙悉达　撰
　　太白占六
　　太白犯南方七宿
　　太白犯东井一
　　海中占曰太白犯东井人主浮船　石氏曰太白犯东井将军恶之【宋檀道鸾晋阳秋日孝武太元五年五月丁酉太白犯东井八月己巳领军将军新除太常韩伯卒安帝元年三月丙辰太白犯东井后将军王国寳于狱赐死又左将军王绪斩于市也】石氏曰太白入东井中大人卫守国君失政大臣为乱兵大起【案晋书天文志曰晋永康二年二月太白出西方逆行入东井是时齐王冏起兵讨赵王伦伦灭冏拥兵不朝专权淫侈明年诛死车频秦书曰符生夀光三年二月太白犯东井太史奏曰必有暴兵生曰星入井者必将渴耳何怪也时长安谣曰百里望空城蔚蔚一何青瞎儿不知法仰目不见星其年符法杀生而坚代立是其应也】　郗萌曰太白入东井中先起兵者大败天下大水【宋书天文志曰晋穆帝升平三年六月太白犯东井四年五月天下大水之验也】郗萌曰太白出东方入咸池东下行入东井下不忠有谋上者　荆州占曰太白入东井将军有戮死者　玉歴曰太白入东井失道行阳先起者亡后发者昌　郗萌曰太白入东井出入诸侯兵惊政急民流　南官侯曰太白入东井留二十日以上天下更政若六畜疾又曰兵大起天下易正朔【谓留井中】　黄帝占曰太白入东井为水　石氏曰太白守东井为旱　石氏曰太白守东井十日不下大臣坐之三十日不下神水出歳多土功　郗萌曰太白守东井一东一西一南一北男子不得耕女子不得织　巫咸曰太白守东井邑君失政大人当之大臣为盗有诛者又占曰太白守东井为万物不成若失火　郗萌曰太白守东井兵起东南　石氏曰太白入若守东井中大臣为盗　郗萌曰太白犯乗守井钺为其国内乱兵起　黄帝占曰太白入犯井钺为臣诛　郗萌曰太白入若犯钺将诛　石氏曰太白犯守钺有兵起不出其年
　　太白犯舆鬼二
　　甘氏曰太白犯舆鬼质将戮【司马彪天文志曰孝安永初三年六月癸酉太白入舆鬼为将凶后中郎将任尚坐赃侵其年槛车征弃市也】　荆州占曰太白入舆鬼将诛　陈卓曰太白入舆鬼兵革起　石氏曰太白犯天尸将军有忧其主废　齐伯曰太白犯入舆鬼以罪斩大臣【案司马彪天文志曰孝桓延熹八年五月癸酉六月壬戌太白行入舆鬼九年十一月太原郡守刘瓒等坐杀无辜荆州刺史李隗为贼所拘皆弃市永康元年十二月大将军窦武尚书令尹勲黄门令山冰等皆枉死也】若五十日不下且有大丧　石氏曰太白入舆鬼西北妇人多兵死　郗萌曰太白入舆鬼为大人卒事以命终【案司马彪天文志曰孝质本初元年四月辛巳太白入舆鬼闰月一日孝质帝为梁冀所鸩之騐】　郗萌占曰太白入舆鬼歳恶妇人多懐子而死者　荆州占曰太白入舆鬼乱臣在内有屠城【案檀道鸾晋阳秋曰孝武太元二年四月戊戌太白入舆鬼四年二月襄阳城陷四月魏兴城崩五月彭超攻陷盱眙城】南官曰太白入舆鬼犯积尸国有大丧大兵起将军有战人多死白骨满野无有者期二年　郗萌曰太白舍舆鬼东北天下多枭死者一曰有兵　郗萌曰太白舍舆鬼中央左右羣臣有伏剑若吞药而死者　郗萌曰太白出入留舍舆鬼五十日不下民大疾死而不收【案宋书天文志曰孝武孝建三年四月戊戌太白犯舆鬼明年夏京邑疾疫明帝泰始四年六月壬寅太白又犯舆鬼其年普天下大半疾疫也】　南官曰太白出入留舍舆鬼五十日不下国兵起开库发卒　石氏曰太白守舆鬼有兵灾若旱多火灾万物五谷不成　郗萌曰太白守舆鬼傍万民当之　石氏曰太白守舆鬼大人有祭祀之事　海中占曰太白守舆鬼出其南水出其北旱南官曰太白乆守舆鬼病在女主其留二十日以上有丧期八月　玉厯曰太白行守舆鬼成勾己若环绕之国有死王大臣有戮者五十日不下人民死者大半郗萌占曰太白入若守舆鬼为主忧财宝出乱臣在
　　内若大臣谋有干钺弃质者君贵人忧金玊用民多疾南入为男北入为女西入为老人东入为丁壮棺木倍贵　荆州占曰太白干犯守舆鬼随所守王者发之不出七十日其下国有大丧阳为人君隂为皇后左为太子右为贵臣　郗萌曰太白舆鬼鬬不出其年有反臣
　　太白犯栁三
　　南官曰太白犯栁有木功事若名木见伐者　郗萌曰太白入栁天库兵起西北方又曰大人守御　南官侯曰太白入注兵大起有益地者　海中占曰太白逆行入栁成钩己下刑上臣谋主民有怨仇多暴死　春秋文曜钩曰残百姓诛名臣则太白入栁　石氏曰太白去栁一尺国有专臣専命无忌　荆州占曰太白提天相出入有隂谋　南官曰太白逆乗注下刑上民多怨仇暴死者　又占曰太白抵栁出入隂谋其主诸侯应其急　甘氏曰太白守栁将军受贺王者封臣石氏曰太白守栁战大胜大得地　海中占曰太白守栁兵大起一歳罢若小旱伤五谷　南官曰太白守栁为反臣中外兵以德令解之　南官曰太白守栁兵起一歳大益也　郗萌曰太白守栁敌不安　齐伯曰太白守栁秦兵且至无王者　巫咸曰太白犯守注有急兵若有变更之令下陵上君弱臣强奸臣贼子谋杀其主　郗萌曰太白守栁人民多狂　荆州占曰太白迫守栁大将军出
　　太白犯七星四
　　郗萌曰太白犯七星臣为乱　甘氏曰太白入七星有君置太子者　郗萌曰太白出七星太子且立　石氏曰太白去七星一尺国致七十二人　郗萌曰太白提天都出入歳旱恶　荆州占曰太白经七星民非吾民一曰当有诈为王者　郗萌曰太白犯守七星兵大起曝巫移市　又占曰太白留七星中央为天下大忧齐伯曰太白出入留舍七星三十日不下兵且起六十日不下必有破国亡王死将八十日不下三年兵起期在春一曰有急令期不出年　黄帝占曰太白守七星不出二十日有兵　又占曰太白守七星二十日以上有急兵　石氏曰太白守七星兵渡津桥者大凶　甘氏曰太白守七星将军纳忠国君有德　巫咸曰太白守七星兵大起又为水万物五谷不成　郗萌曰太白守七星国失政大人当之　郗萌曰太白守七星战大胜天子益地　荆州占曰太白守七星七日以上至三十日大将军出　又占曰太白守七星车骑满野又曰行天都王者有忧　南官曰太白守七星为反臣中外兵以德令解之
　　太白犯张五
　　春秋文曜钩曰太白入张天子以微诛　巫咸曰太白乗犯张三日以上至七日将军内反贼臣在侧　郗萌曰太白提张出入相自擅隂谋其主　荆州占曰太白提张出入诸侯应其急　石氏曰太白守张春旱　郗萌曰太白出入留舍张兵起于其国　甘氏曰太白守张其国有兵谋不成天下以空发兵一曰兵起不行巫咸曰太白守张必有大水多水灾万物五谷不成民忧食　南官曰太白守张为反臣中外兵以德令解之　百二十占曰太白守张先旱后水　石氏曰太白犯守张兵革满四野必有亡国天下易政　巫咸曰太白守张下凌上君弱臣强奸臣贼子谋杀其主　郗萌曰太白犯守张人民多狂
　　太白犯翼六
　　荆州占曰太白入翼天下兵塞　郗萌曰太白出入留舍翼大风将至一曰其国不平若大水出　海中占曰太白去翼一尺翼阳也太白金隂也隂来附阳秦朝楚郗萌曰太白舍翼有客一曰舍左翼旱　黄帝占曰
　　太白舍右翼兵起　郗萌曰太白犯守翼其国失地石氏曰太白守翼为万物不成人民流亡　石氏曰太白守翼三日以上大臣不臣一曰大臣为乱　巫咸曰太白守翼有反臣中兵也　郗萌曰太白守翼四夷兵大起五谷伤风民多疫　玉厯曰太白守翼有急事若有大风　齐伯曰太白守翼臣不承令人主有忧　百二十占曰太白守翼有兵在西方　黄帝占曰太白守翼易代臣行主命
　　太白犯轸七
　　石氏曰太白守轸其国兵起得地　海中占曰太白犯轸将军为乱其国兵起臣欲谋君贼人谋贵人兵死一曰去之一尺天下大饥期不出百八十日　巫咸曰太白入轸中伺其出日而数之期二十日为兵发伺始入处之率一日期十日军罢　黄帝占曰太白犯守轸兵起西方　郗萌曰太白出入留舍轸轸分为楚府廷太白秦国之星也主金行轸客兵来过楚矣必有死主黄帝占曰太白守轸将军为乱车骑出　甘氏曰太白守轸将军有忧　海中占曰太白守轸兵车四夷兵大起　南官曰太白守轸兵大起有亡地千里恐有大丧　又占曰太白守轸兵谋欲起人有代上之符入轸中兵起国易政及有自来侯王受命于王者男子有功封爵之庆士卒有逺征之役诸侯应之魏以位禅晋时太白入轸中及留度进过于午之间二十余日晋代吴之二年太白入轸　荆州占曰太白守轸将军有疾冥占曰太白入守轸中央兵起国易政亡地千里若有大丧士卒有逺征之役吴楚当受其兵期二年　郗萌曰太白起左角逆行至轸国亡地













　　唐开元占经卷五十
　　钦定四库全书
　　唐开元占经卷五十一
　　唐　瞿昙悉达　撰
　　太白占七
　　太白犯石氏中宫
　　太白犯摄提一
　　圣洽符曰太白入犯摄提兵起满野强臣谋主若守卫臣有谋期二年
　　太白犯大角二
　　郗萌曰太白守大角兵大用有国亡　荆州占曰太白守大角兵大动　文曜钩曰太白守犯大角天下乱大兵起强臣谋主若贵人被戮期一年　海中占曰太白犯守大角臣谋主有兵起人主忧王者戒慎左右期不出百八十日逺一年
　　太白犯梗河三
　　巫咸曰太白犯守梗河国有谋兵四夷兵起来侵中国边境有忧
　　太白犯招摇四
　　圣洽符曰太白犯招摇边兵大起敌人为寇若守之敌兵败若其王死期不出三年　荆州占曰太白守招摇旗帜起　甘氏曰太白入守招摇天下兵大起非一国逺夷为乱欲侵中国人主有忧期一年
　　太白犯戈五
　　圣洽符曰太白犯守戈为边兵大起敌人为寇若守之敌人败若其王死期不出二年
　　太白犯天枪六
　　巫咸曰太白犯守天枪边兵起枪大用防戍有忧若诛边臣期不出年
　　太白犯天棓七
　　巫咸曰太白犯守天棓边夷起机棓大用防戍有忧若诛边臣期不出年
　　太白犯女妆八
　　荆州占曰太白犯女牀凶若守女牀宫有变害若被诛甘氏曰太白守犯女牀兵起宫中若后有诛期百八
　　十日逺一年
　　太白犯七公九
　　石氏曰太白犯七公羣臣有诛　黄帝占曰太白守七公为饥君不安　石氏曰太白犯守七公辅臣有诛议臣相疑若有诛者人主有忧　甘氏曰太白犯守七公兵革大起大臣有诛若有戮死者期不出年
　　太白犯贯索十
　　巫咸曰太白犯守贯索天下乱兵起多有狱事贵人有死者　石氏曰太白入贯索中犯乗守以狱为乱　防占曰太白犯守天牢以狱起兵大人忧
　　太白犯天纪十一
　　荆州占曰太白守天纪有兵乱　石氏曰太白守天纪幸臣执权有兵起王者有忧若犯守大臣为乱兵起宫中若有大旱之灾人民大饥
　　太白犯织女十二
　　巫咸曰太白守织女后有诛者　黄帝占曰太白犯守织女天下有女忧有兵起不出其年
　　太白犯天市垣十三
　　海中占曰太白入天市国有谋兵将相有戮死者期百八十日　郗萌曰太白入天市中五官有忧一曰将有忧一曰大臣戮若籴贵　文曜钩曰太白入居守天市中惊国有谋兵鈇钺用兵大起期不出三年　巫咸曰太白入天市而守之相坐之有兵起贵人有忧若诛期二年　郗萌曰太白入若守天市诸侯贵人必有戮者一曰更币
　　太白犯帝座十四
　　海中占曰太白犯帝座大臣为乱强臣谋主有兵期不出年　石氏曰太白守犯帝座有逆乱事
　　太白犯侯星十五
　　石氏曰太白犯守侯星诸侯起兵有千里之行政令急民多苦　海中占曰太白犯守星隂阳不和五谷伤人民大饥有兵起
　　太白犯宦者十六
　　石氏曰太白守宦者凶　甘氏曰太白犯宦者左右辅臣有谋若戮死期不出年
　　太白犯斗星十七
　　石氏曰太白守斗星者凶
　　太白犯宗正十八
　　石氏曰太白守宗正左右羣臣多死者若更政令人主有忧
　　太白犯宗人十九
　　石氏曰太白犯宗人亲族贵人忧若有死者一曰主亲有离絶
　　太白犯宗星二十
　　甘氏曰太白犯守宗星宗室之臣有分离者　冥占曰太白触抵宗星幸臣有诛者期二年
　　太白犯东西咸二十一
　　石氏曰太白守东西咸女主忧诛若贵女有戮死期二年　荆州占曰太白守东西咸忧兵起　石氏曰太白守犯东西咸者为臣不从令有隂私
　　太白犯天江二十二
　　陈卓曰太白守天江暴水为害不出其年　巫氏曰太白犯守天江天下有水若入之水齐城郭人饥亡去其乡【宋书天文志曰晋穆帝永和十一年八月己未太白犯天江占曰河津不通升平元年慕容隽遂据临漳有幽并青冀之地縁河诸将渐奔散津河隔絶矣】
　　太白犯建星二十三
　　陈卓曰太白犯建星大臣相谮　郗萌曰太白入建星外国使来见主出建星主遣使至国期皆三十日　黄帝占曰太白守建星满二十日必大赦　巫咸曰太白入建星若守之兵起阙道不通若有外国使来者期一年
　　太白犯天弁二十四
　　甘氏曰太白犯天弁若守之则囚徒兵起一曰五谷不成籴大贵人民饥
　　太白犯河鼓二十五
　　黄帝占曰太白犯河鼓大将若左右将有诛者若有罪以五色占之　石氏曰太白入河鼓兵大起大将出若守之所犯之将诛期二年　郗萌曰太白守河鼔兵起期六十日
　　太白犯离珠二十六
　　石氏曰太白犯离珠宫中有事若有乱宫者宫人有罪黜者　巫咸曰太白犯离珠有兵起后宫凶女主有忧
　　太白犯匏二十七
　　冥占曰太白守匏人主诛邑族若有兵一曰王者以菓赐诸侯　圣洽符曰太白犯守匏天下有忧若有游兵名菓贵一曰鱼盐贵价十倍不出其年
　　太白犯天津二十八
　　海中占曰太白犯天津关道絶不通有兵起若关吏忧文曜钩曰太白入天津兵起大乱以其所近四方中
　　央死而易政立王　齐伯曰太白守天津兵起有亡国期一年逺二年　石氏曰太白有赤芒而守天津三十日关道不度人主有忧若诸侯
　　太白犯螣蛇二十九
　　甘氏曰太白守螣蛇天子前駈凶奸臣有谋前駈为害冥占曰太白守螣蛇诸侯若先駈者一曰以水为
　　灾水物不成
　　太白犯王良三十
　　帝览嬉曰太白入王良人主以车为马多死关津不通国有忧　石氏曰太白守王良为兵　海中占曰太白守王良三十日大将亡一曰主将皆大亡兵起车骑行期百八十日逺一年　郗萌曰太白守天马天子马多死者　齐伯曰太白犯守王良天下有兵诸侯相恐强臣谋主期不出年
　　太白犯阁道三十一
　　石氏曰太白守阁道而絶汉者为九州异政各主其王天下有兵期二年　齐伯曰太白守阁道天子御难御道塞臣谋君一曰宫人有谋戒慎女兵
　　太白犯附路三十二
　　石氏曰太白守附路太仆有罪若有诛一曰马多死道无乗马者
　　太白犯天将军三十三
　　郗萌曰太白入将军兴军吉　荆州占曰太白乗犯天将军将军以兵事诛又曰太白守天将军兵大起将军行　文曜钩曰太白入守天将军大将有忧若兵起一曰以饥为败人民忧　石氏曰太白犯守天将军为大将诛若有死者
　　太白犯大陵三十四
　　石氏曰太白入大陵国有大丧大臣有诛若戮死人民死者大半皆不出其年　荆州占曰太白乗大陵天下尽大丧死人如岳　甘氏曰太白犯守大陵其国有丧大人忧若有土功坟陵之事期百八十日
　　太白犯天船三十五
　　郗萌曰太白守天船大人当之天下赦　圣洽符曰太白入守天船兵起舟船用有亡国期不出年　海中占曰太白入守天船国有丧贵臣有戮期二年
　　太白犯卷舌三十六
　　海中占曰太白犯卷舌有奸乱之变若入之臣有妄言于君者若谗臣谋君以口舌起兵而乱国者期百二十日若一年　石氏曰太白乗卷舌天下多丧若入之有佞臣谋其君以口舌为害人主有忧
　　太白犯五车三十七
　　石氏曰太白犯五车大旱若有丧兵起车骑行五谷不成天下民饥君絶粮犯仓星谷贵若有水一云若入而中犯乗库星兵起北方若西北方　郗萌曰太白入五车留不去秦国金玉贵一曰兵大起百万人以上入日占其国　荆州占曰太白入五车天库天下大兵起文曜钩曰太白入经五车四猾起　百二十占曰太白入五车若犯天潢有大水五谷不成籴大贵期不出年郗萌曰太白入五车留不去即有兵春见若舍其西
　　北多死人马牛多疾疫在酒泉炖煌方舍东北籴石五百　黄帝占曰太白守五车四夷人相食三歳不复其乱　郗萌曰太白守五车有大兵不出九十日而至矣黄帝占曰太白乗守天库四夷兵起必有死王　郗
　　萌曰太白乗守天库中国兵所向无不服有自来之将其民入中国国有大喜
　　太白犯天关三十八
　　荆州占曰太白出入天关万人多死　石氏曰太白行天关中每至栁杨当去不去徘徊乱行光色隆怒见其妖祥中国隔絶道路不通　河圗曰太白提天关关梁所出入贵人多死【海中占曰地气泄生相害万物大伤】　海中占曰太白守天关二十日大赦一云臣诛主歳水一曰守之二十日兵甲锵锵以水行　郗萌曰太白守天关大臣反【宋书天文志曰晋简文咸安二年五月丁未太白犯天关占曰兵起六月庚午入康城】　一曰为地气泄贵人多死　西官曰太白守天关兵大起关道不通人民相恐　海中占曰太白守犯天关道絶天下相疑有关梁之令　郗萌曰太白行不从天关不出其年有兵
　　太白犯南北河三十九
　　黄帝占曰太白乗南河戍者出南河为中国兵起　石氏曰太白行南河戍中若留止为西方兵起百姓疾郗萌曰太白舍河戍三十日国有男丧　黄帝占曰太白舍南河戍间天下难起道不通　石氏曰太白守南河戍蛮夷兵起边戍有忧若有旱灾人民饥　海中占曰太白守南河戍边臣有谋【郗萌曰有奸谋也】　若诸侯兵起君忧若败亡　黄帝占曰太白留止守南河戍为百姓病若行其中或留止守之为旱有丧　郗萌曰太白行南河戍若留止守之为有丧在北河戍下中国有兵所向者胜　黄帝占曰太白乗北河戍若出北河北皆为胡王死若留北河戍下三十日必有自来主将其民降中国其留过三十日四夷大乱太白从南来南方当之从北方来北方当之　郗萌曰太白舍北河戍三十日有女丧　甘氏曰太白守北河戍边戍有谋若有兵起关梁不通人主有忧期一年　郗萌曰太白守北河戍有内谋一曰有白衣之防又曰四夷相伐　荆州占曰太白留止守北河中兵起道不通　冥占曰太白守北河戍胡夷兵动若守之三十日不下胡人败若胡王死天下大水人民饥期不出年若二年　石氏曰太白入北河戍中而留止不出百日天下兵悉起兵战秋冬临冲革也春夏徳也　郗萌曰太白经南河戍之南刑法峻暴诛伐不当经北河戍之北女子金钱贪色奢佞失治道皆期三年中期六年逺期九年而灾至居南北河戍中若守之百日兵大起　荆州占曰太白守两河间天下乖离道路不通若在阳门中天下并战　郗萌曰太白在阳门中旱入天髙中有奇令若失度守隂门若阳门为诸侯奸入天髙成勾己天下有忧　黄帝占曰太白留守隂门不出百日天下兵悉起若以四月从东方来入天髙留三十日天下民受赐留五十日兵起宫中　郗萌曰太白不行天门天关为国有丧太白与荧惑俱在帝阙中则有大事分国
　　太白犯五诸侯四十
　　石氏曰太白犯五诸侯若守之兵大起将士出诸侯有忧若有死【宋书天文志曰晋安帝义熙六年三月太白犯五诸侯是年三月始兴太守徐道覆反江州刺史何无忌讨之大败于豫章无忌死之四月卢循寇湘中攻巴陵五月循等大破豫州刺史刘敬宣仅以身免八年六月临川烈武王道规薨时为豫州九月兖州刺史刘蕃伏诛】　巫咸曰太白犯五诸侯有兵起大将出若大臣有诛若有戮死如入五诸侯伺其出日而数之期二十日兵发伺始入日而处之率一日为十日而军罢　文曜钩曰太白守五诸侯四猾起兵官乱　荆州占曰太白守五诸侯兵起　郗萌曰太白犯乗守五诸侯为所中死乗守者诛若有殃期三年兵发　石氏曰太白中犯乗守五诸侯诸侯兵死期三年
　　太白犯积水四十一
　　巫咸曰太白犯守积水其国有水灾水物不成鱼盐贵一曰以水为败籴大贵人民饥期二年
　　太白犯积薪四十二
　　甘氏曰太白犯守积薪天下大旱五谷不登人民饥亡
　　太白犯水位四十三
　　石氏曰太白犯守水位天下以水为害津关不通一曰大水入城郭伤人民期不出二年
　　太白犯轩辕四十四
　　荆州占曰太白犯轩辕女御天子仆死　文曜钩曰太白入轩辕四猾起　石氏曰太白入轩辕中犯乗之有逆贼若火灾　黄帝占曰太白出东陵必有白龙出左右宫若行轩辕中犯女主女主失势忧丧也列大夫有放逐者五官有不治者色悴为忧为疾其所中犯乗守者诛若有罪　荆州占曰太白行轩辕端贯出其中而东大臣出令　石氏曰太白在轩辕中有以女请人君者　黄帝占曰太白中女主女主当之其守犯女主女主有忧【宋书天文志曰魏青龙四年七月七日甲寅太白犯轩辕大星景初元年皇后毛氏崩　晋成帝咸康六年六月七日太白犯轩辕大星七年三月皇后杜氏崩　安帝义熙六年八月壬午太白犯轩辕大星七年八月皇后王氏崩宋文帝元嘉十六年八月朔日犯轩辕明年皇后袁氏崩】　圣洽符曰太白守轩辕兵大起忧宫中若有女丧各以其所犯占之期一年　帝览嬉曰太白守轩辕大星若环绕之皇后有急若忧诛一曰天下易王女主有殃　荆州占曰太白守轩辕女御有诛者　巫咸曰太白行犯守轩辕女主失政若失势一曰大臣当之若有黜者期二年【司马彪天文志曰光武建武九年七月乙夘金星犯轩辕大星十月己丑又犯之轩辕者后宫之官大星者后宫之皇后金犯之为失势是时郭后已失势见踈后废为中山太后　孝和元年四月乙酉金星犯轩辕东北二尺四年窦氏被诛太后失势　孝桓永夀二年八月戊午太白犯轩辕大星为皇后后二年四月懿献后以忧死】荆州占曰太白中犯守轩辕左角为大臣当之
　　太白犯少微四十五
　　石氏曰太白入少微君当求贤佐不求贤佐则失夺势太白犯守少微名士有忧王者任用小人忠臣被害
　　有死者　黄帝占曰太白入中犯乗少微为宰相易女主有忧　石氏曰太白入中犯乗守少微为五官乱宰相忧
　　太白犯太微四十六
　　春秋纬曰太白犯太微主受期命夺号灭冲为期【宋书天文志曰晋愍帝建武元年六月丁夘太白犯太微占曰王者恶之七月愍帝崩于寇廷也】　帝览嬉曰太白行犯太微左右执法为大臣有忧【司马彪天文志曰孝安元初元年闰月己未太白犯太微左执法建光元年五月太后兄车骑将军隲等七侯皆免官自杀　宋书天文志曰晋成帝咸康四年九月太白犯左执法五年七月庚申丞相王薨　安帝义熙六年九月甲寅太白犯左执法八年九月兖州刺史刘蕃尚书仆射谢琨伏诛也】　石氏曰太白入太微庭所中犯乗守者为天子所诛若有罪　太白犯左右执法左右执法者诛若有罪　郗萌曰太白犯天府庭臣为乱　荆州占曰太白道从太微西蕃北南方星间入到南蕃东方星间南出道也中西蕃直坐入者非道也　太白以庚子日顺入太微天庭中天子所使也不以庚子曰非天子使　太白入太微轨道吉轨道者入西门出东门若左右掖门行不留也不轨道者谓有所犯守也　郗萌曰太白当太微门为受制当在左执法受事左右执法守太微门三日以下为受制三日以上为兵为贼为乱为饥　石氏曰太白出东掖门为相受命东南出德事也出西掖门为将受命西南出刑事也期以春夏　太白入太微出左掖门大将军出东南伐出右掖门大将军出西南伐皆不出其年　黄帝占曰太白入天庭色白润泽为期百八十日有赦　帝览嬉曰太白入太微而出端门臣不臣　雒书曰太白入左右掖门出太阳东门强臣暴诛若入端门庭守十日臣欲害君期不十日　春秋圗曰太白入西华门出东华门大臣作乱谋其主若诸侯不从王命期百八十日若一年　石氏曰太白入太微庭中华东西门若左掖门而南出端门者为必有反臣　太白入西出东门皆为人君不安欲求贤佐有入中西华门出中华东门为臣有不令有入太隂西门出太隂东门皆为天下大乱有丧若大水　甘氏曰太白入太隂西门出东门天下大乱主死破宫若有大水期一年【司马彪天文志曰王莽地皇四年秋太白在太微中烛地如月光太白为兵太微为天庭太白赢而北入太微是兵将入天子庭也是时王莽遣二公之兵至昆阳已为光武所破莽又拜九人为将军至华隂皆为汉将刘毕李崧所破进攻京师十月戊申汉兵自宣平城门入二月己酉城中少年子弟数千人起兵攻莽商人杜昊杀莽渐台之上校尉公賔斩莽首大兵蹈公庭之中仍以更始入长安居前殿皆以火入宫庭者】　郗萌曰太白入太微西门犯天庭出端门为大臣伐主入西门而折出右掖门为大臣假主之威而不从主命太白入西华门出端门东门诈穪诏　太白入太微西门若入端门出东门为贵者夺势　太白入太微中臣相杀国有忧　荆州占曰太白主西方北方入太微西南阳星之南为西方入二星之北为北方皆臣杀主之也犯帝座星臣胜不犯不胜视其所止留之宿国以知其所诛　荆州占曰太白入太微西蕃第一星行至东蕃第一星东下去太微者天子之庭也太白行其中宫门当闭大将军被甲守兵大臣伏诛左右有罪者【司马彪天文志曰孝灵帝建宁元年六月太白在西方入太微犯西蕃南头星其年八月太傅陈蕃大将军窦武谋欲尽诛诸宦者其年九月辛亥中常侍曹节长乐五官吏朱瑀觉之先矫制杀蕃等家属徙日南】　荆州占曰太白入太微宫为天下惊一曰有兵　太白入天庭国不安其宫　太白入太微中近臣起兵入庭中丞相御史诛　北官曰太白入太微天庭天子自将兵大臣谋立若有诛者　黄帝占曰太白东行入太微庭中出东门天下有急兵若守将相丞相御史大臣有死者若入端门守庭大祸至入南门出东门国大旱入南门逆行出西门国有大水逆入东门出西门大国破亡若顺入西蕃而留不去楚国凶殃　巫咸曰太白逆行入太阳东门出西门有反臣欲伐其主期九十日　太白逆行入太微天庭中为大臣有诛若诸侯戮死期二年　石氏曰太白逆行入左掖门为臣刼其主　太白逆行于太微之中及出左右掖门为有逆谋天子有命将征伐之事一曰大赦可以解其患　荆州占曰太白逆行入太微天庭中为诸侯将有杀者若至黄帝座而谋成不至黄帝座而还有谋不成以其入日占国　玉歴曰太白逆行入太微强臣凌主天下大乱诸侯皆兵起　太白留太微庭中天下大忧中央留十日以上为天下亡徒为兵者　太白道南蕃入留止南门为大臣有忧【司马彪天文志曰太白羸而北入太微大兵将入天子之庭出太微宫中有兵】　荆州占曰太白从右入七日以上为主有忧　感精符曰太白入端门而守之大臣谋叛将军伐主外臣陵内天下大乱期二年　黄帝占曰太白干太微留守二十日以上为必有兵革天下大赦春秋纬曰太白入太微庭其陵犯留焉三十日必有丧荆州占曰太白入太微天庭中犯乗守者杀若有罪
　　各以守宦名名之【宋书天文志曰晋惠帝大安二年秋太白守太微成都河间攻洛阳三年正月东海王越执长沙王乂张方又杀之】　太白食若中犯乗守太微东西蕃四辅为君失礼辅臣有诛者
　　太白犯黄帝座四十七
　　石氏曰太白犯黄帝座改政易主天下乱存亡半　雒书罪级曰太白入黄帝座强臣杀主　荆州占曰太白入黄帝座其色白者为有赦　太白入太微宫中至黄帝座有兵在中　郗萌曰太白抵黄帝座为有土功事荆州占曰太白触黄帝座君死　黄帝占曰太白守
　　黄帝座为大人忧　海中占曰太白守端门若至帝座星南祸小若犯黄帝座臣弑主天下大乱不出年
　　太白犯四帝座四十八
　　石氏曰太白犯四帝座臣谋主去之一尺事不成　甘氏曰太白中犯乗守四帝座天下亡　玉歴曰太白犯四帝座臣谋主若被诛　石氏曰太白中犯乗守四帝座辟君忧也
　　太白犯屏星四十九
　　郗萌曰太白入太微宫中至屏而留为有兵在中　甘氏曰太白犯守屏星君臣失礼下而谋上一曰大臣有戮死者　石氏曰太白犯乗守屏星君臣失礼而辅臣有诛者若免罢去
　　太白犯郎位五十
　　甘氏曰太白犯守郎位辅臣有诛左右宿卫为乱王者有备
　　太白犯郎将五十一
　　巫咸曰太白犯守郎将命曰陵陵则将有诛者将忧荆州占曰太白犯乗牛郎将有以符节奸者一曰必有不还使　太白中犯乗守郎将名曰陵节郎诛一曰大臣为乱诫左右
　　太白犯常陈五十二
　　甘氏曰太白犯常陈守卫有谋兵起宫中天子自出行诛期百八十日逺一年
　　太白犯三台五十三
　　玉歴曰太白入犯上台司命近臣有罚若有诛一曰近臣有逃走者以五色占色黄白当无故青黒忧死期一年　文曜钩曰太白犯守中台司中奸臣有诛若有诛者中公当之　巫咸曰太白犯守下台司禄近臣有罪若出走色黑者死　郗萌曰太白犯守上台大尉自将兵在宫中大战交刄流血滂沱贵人多死期在七月守中台司徒反守下台司空反　荆州占曰太白守三台天下驱掠兵聚一隅　太白舍天柱下地大动民恐臣以谋主　石氏曰太白击天柱地大动兵大起
　　太白犯相星五十四
　　石氏曰太白犯相星辅臣凶　太白守相星三十日大臣为乱天下兵起人主有忧
　　太白犯太阳守五十五
　　石氏曰太白犯太阳守执御臣忧内将军有死者期九十日　甘氏曰太白犯守太阳守大臣戮死若有诛期不出年
　　太白犯天牢五十六
　　石氏曰太白犯天牢王者以狱为贵人多有斩者一曰若有赦期不出百八十日太白入天牢犯守者以狱为乱
　　太白犯文昌宫五十七
　　石氏曰太白入文昌天下兵起其君不安若有走主春秋纬曰太白入文昌三军反兵满都以弱亡
　　太白入北斗五十八
　　防占曰太白入北斗魁中强臣夺主位天子弃宫走天下大乱更政易王期不出三年　甄曜度曰太白守北斗人主御守兵罢国乱一曰执政令吏忧以五色占之　石氏曰太白入守北斗执政大臣有忧若被诛郗萌曰太白入守北斗贵人有击者
　　太白犯紫微宫五十九
　　巫咸曰太白守紫微宫民莫处其室宅流移去其乡
　　太白犯北极钩陈六十
　　圣洽符曰太白入紫微宫中犯北极臣害其主天下大乱兵走四塞易主期百八十日逺一年　黄帝占曰太白犯守北极主星有大丧大臣有诛若抵之兵丧并起文曜钩曰太白犯守太子庻子星各以所守有罪若
　　死　荆州占曰太白犯乗守北极主星者为大人忧一曰有丧一曰为有反者　太白三月舍枢星下芒赤色怒兵起　黄帝占曰太白犯守钩陈后宫乱兵起宫中幸臣谋主有忧
　　太白犯天一六十一
　　石氏曰太白犯天一幸臣有谋兵起人主忧
　　太白犯太一六十二
　　石氏曰太白犯太一幸臣有谋有兵起人主有忧







　　唐开元占经卷五十一
<子部,术数类,占候之属,唐开元占经>
　　钦定四库全书
　　唐开元占经卷五十二
　　唐　瞿昙悉达　撰
　　太白占八
　　太白犯石氏外官一
　　太白犯库楼一
　　郗萌曰太白入库楼三日兵起尤甚一曰兵起西北方若舍之三十日诸侯兵悉发大将出　玉厯曰太白守库楼兵起将军出车骑徧野
　　太白犯南门二
　　石氏曰太白犯守南门边夷兵起若道路不通
　　太白犯平星三
　　石氏曰太白犯平星凶　文曜钩曰太白歴平星主命倾　甘氏曰太白守平星执政臣忧若有罪诛期一年
　　太白犯骑官四
　　甘氏曰太白犯守骑官有兵起马多发若多死　石氏曰太白入骑官若守之兵大起车骑用将军出若骑士忧　郗萌曰太白入守骑官不出二十日赦天下
　　太白犯积卒五
　　石氏曰太白入积卒若守之兵大起士卒大行若多死期二年　防占曰太白犯守积卒主失位天下乱兵大起期百二十日
　　太白犯鼈星六
　　黄帝占曰太白守鼈星为有白衣之防　巫咸曰太白犯守鼈星天下有水旱之灾守阳则旱守隂则水
　　太白犯九坎七
　　石氏曰太白守九坎天下旱名水不流五谷不登人民大饥一曰之阳大旱之隂有水又曰犯守九坎凶
　　太白犯败臼八
　　石氏曰太白守败臼民不安其室失其釜甑若流移去其乡
　　太白犯羽林九
　　郗萌曰太白入羽林有反臣中兵也【宋书天文志曰宋明帝泰始元年十二月己巳太白入羽林占曰兵动明年羽林兵出诛太宰江夏王义防尚书令栁元景仆射顔师伯等明年防稽太守寻阳王子房广州刺史袁昙逺雍州刺史袁顗青州刺史沈文秀并反】　太白经过羽林中天子为军自守　黄帝占曰太白守羽林兵起期六十日　石氏曰太白守羽林为有马行期三十日甄曜度曰太白入守羽林兵大起大将军出行臣谋其主若有丧期二年　海中占曰太白入守羽林有兵起若逆行变色成勾己天下大兵关梁不通不出其年荆州占曰太白入天军大将军在外　石氏曰太白入天军中为兵起一曰入天军留守若变色逆行成勾己为兵起急　郗萌占曰太白犯天军为兵起有破军死将　太白入天垒天下有兵期二十日若百二十日石氏曰太白入守垒壁阵天下兵起左右幸臣为乱期四十日若百二十日
　　太白犯北落十
　　石氏曰太白入守北落亦为兵大合军门　海中占曰太白守北落天下有兵夷狄入塞来侵中国将士出石氏曰太白与北落相贯抵触有光芒相及为兵战覆军杀将伏尸流血不可当也期百八十日若一年
　　太白犯土司空十一
　　圣洽符曰太白守土司空邦君有死者　海中占曰太白守土司空其国以土起兵若有土功之事天下旱石氏曰太白守土司空有兵丧天下忧水
　　太白犯天仓十二
　　黄帝占曰太白入天仓中主财宝出主忧臣在内天下有兵而仓库之户俱开主人胜客事不成期二十日而发　荆州占曰太白守天仓天下饥粟出　齐伯曰太白守天仓诸侯有发粟之事有兵起星若当户守之将受命不为主用　石氏曰太白入守天仓有兵起食粟散出一曰年谷不登人民饥　郗萌曰太白中犯乗守天仓四夷人相食期三歳兵起西方若北方
　　太白犯天囷十三
　　石氏曰太白入天囷天下兵起囷仓储积之物发用一曰御物多有出者库藏空虚期二年　海中占曰太白入天囷天下兵起诸侯谋囷仓库藏有破者【宋书天文志曰晋孝武大元二年四月壬申太白入天囷占曰为饥隆安元年王防举兵胁朝廷内外戒严出国宝以谢之又水旱民饥】
　　太白犯天廪十四
　　石氏曰太白守天廪天下大饥　甘氏曰太白入守天廪天下有兵歳大饥仓粟散不出其年　玉歴曰太白入守天廪兵起满野天下粟出给军粮一曰籴贵　石氏曰太白犯守天廪天下乱粟散出
　　太白犯天苑十五
　　荆州占曰太白入天苑出兵犯外夷　荆州占曰太白守天苑兵起马死　石氏曰太白入守天苑牛羊禽兽多疾疫若守之二十日天下兵起马多死其国忧【汉班固天文志曰汉孝武元鼎五年太白入天苑占曰将以马起兵也一曰马将以军而死耗其后以天马故诛大宛马大死于军】　冥占曰太白入守天苑边境兵起王者出兵征外夷天下马发
　　太白犯参旗十六
　　文曜钩曰太白守参旗九州骚动天下皆兵弓不下矢不舍筈其国不宁王者有忧　海中占曰太白守参旗兵大起弓弩用将士出行一曰弓矢贵
　　太白犯玉井十七
　　黄帝占曰太白入玉井为强国失地其出之强国得地巫咸曰太白入玉井国有水忧若以水为败水物为
　　不成期不出年　感精符曰太白入守玉井水兵大起若以水为变鱼盐十倍
　　太白犯屏星十八
　　甘氏曰太白入屏星为大臣戮若疾　冥占曰太白入守屏星诸侯有谋若大臣有戮死者
　　太白犯天厠十九
　　黄帝占曰太白守天厠为大臣戮者　郗萌曰太白守厠星国多疾疫兵饥并起人主有忧　甄曜度曰太白入守天厠天下大饥人相食死者大半期二年
　　太白犯天矢二十
　　帝览嬉曰太白守天矢贵人多有疾而病死者一曰民多以饥死
　　太白犯军市二十一
　　荆州占曰太白守军市以饥兵起　石氏曰太白入守军市兵大起大将军出若以饥兵起一曰天下乱四夷兵起道路不通一曰大军饥絶其粮兵士逃亡期二年
　　太白犯野鸡二十二
　　甘氏曰太白入军市犯守野鸡其国凶有死将军营败兵士散
　　太白犯狼星二十三
　　感精符曰太白守狼星车骑出满野守二十日将相有死者　石氏曰太白守狼星野兽死　郗萌曰太白提狼星而出入守之车骑兵出大将有千里之行　荆州占曰太白守狼敌兵起　太白犯守狼星大将出行其国有兵一曰有兵将死　齐伯曰太白犯守狼星兵大起士卒行天下凶诸侯相攻多贼盗【宋书天文志曰晋惠帝永兴二年四月丙子太白犯狼星是年茍晞破公师藩张方破庄阳王虓关西诸将攻河间王颙颙奔走东海王逐而杀之也】
　　太白犯弧星二十四
　　荆州占曰太白守弧星弓弩矢贵大将军有千里之行民多死者　防占曰太白守弧星臣有谋主者库兵尽用关梁四塞津道不通期二年
　　太白犯稷星二十五
　　海中占曰太白犯天稷有旱灾五谷不登歳大饥五谷散出
　　太白犯甘氏中官二
　　太白犯四辅一
　　荆州占曰太白犯乗守四辅星君臣失礼辅臣有诛者
　　太白犯天厨二
　　荆州占曰太白犯天厨大官事诛　石氏曰太白守天厨大官吏死
　　太白犯鼓旗三
　　石氏曰太白守鼓旗兵革起
　　太白犯天田四
　　文曜钩曰发大兵相残贼则太白入天田　荆州占曰太白守天田五谷伤
　　太白犯天门五
　　荆州占曰太白舍天门中人主无出邦门之逺宫廊广门大有伏兵
　　太白犯平道六
　　甘氏曰太白入守平道天下兵乱
　　太白犯酒旗七
　　文曜钩曰太白犯酒旗三公九卿谋　荆州占曰太白守酒旗天下大酺有酒肉财物若爵宗室
　　太白犯天髙八
　　黄帝曰太白以四月从东方来入天髙留三十日民受赐留五十日兵起宫中　郗萌曰太白入天髙成勾己天下有忧　太白舍天髙中有奇令
　　太白犯砺石九
　　荆州占曰太白守砺石兵起以入日占国
　　太白犯积尸十
　　石氏曰太白守积尸大人当之
　　太白犯天潢十一
　　黄帝曰太白入天潢中天下大乱易政一曰贵人死又曰兵起军起道不通　郗萌曰太白失度留天潢为人主忧以水为害若以井为害以入日占其国
　　太白犯咸池十二
　　黄帝曰太白入咸池中犯乗守之有丧　春秋纬曰太白入咸池天下乱易政人君恶之　石氏曰君死皆以入日占其国　甘氏曰太白入咸池有兵丧天子且以大败失忠臣若旱一曰大水道不通贵人死以入日占国　石氏曰太白入天井大臣为乱国家易政令　郗萌曰太白入咸池中犯乗守之若籴贵一曰为有迷惑人主者　荆州占曰太白中犯乗守咸池大兵起百万人以上
　　太白犯天街十三
　　郗萌曰太白当天街为诸侯自立为主一曰大水若留止逆行其中为兵革起　荆州占曰太白守天街兵塞道　文曜钩曰太白犯守天街徘徊乱行主弱臣强道路絶天下不通　荆州占曰太白不行天街为政令不行不出其年有兵
　　太白犯甘氏外官三
　　太白犯狗星一
　　石氏曰太白守狗星守卫之臣作乱
　　太白犯狗国二
　　荆州占曰太白顺行守狗国出兵讨鲜卑乌丸逆守之其国为乱
　　太白犯天田三
　　郗萌曰太白提天田出入大水一曰五谷霜死
　　太白犯哭泣四
　　宋书天文志曰晋孝武太元四年十一月太白犯哭星占曰天子有哭泣事九月癸未皇后王氏崩　孝武大明三年十月太白犯哭泣后六宫多丧公主薨天子举哀歳大旱民饥
　　太白犯八魁五
　　荆州占曰太白守八魁兵大起
　　太白犯鈇锧六
　　荆州占曰太白犯鈇锧五日以上臣有谋主者　太白犯鈇锧诛执法之官　郗萌曰太白犯乗鈇锧为鈇锧用一曰将有忧
　　太白犯蒭藳七
　　黄帝曰太白入蒭藳中主宝出忧臣在内
　　太白犯九州殊口八
　　荆州占曰太白守九州殊口九州兵起
　　太白犯天节九
　　荆州占曰太白守天节大将以兵出
　　太白犯军井十
　　荆州占曰太白入军井三日以上其歳大水
　　太白犯天狗十一
　　荆州占曰太白入天狗北夷大饥来归隣国多土功
　　太白犯天纪十二
　　荆州占曰太白守天纪天下兵悉起
　　太白犯天庙十三
　　黄帝曰太白入天庙若守之为庙有事一曰为凶忧又曰太白入守天庙有庙残之事吏不去死
　　太白犯巫咸外官四
　　太白犯长垣一
　　感精符曰太白入长垣三公九卿谋主兵大起天下乱王者有忧
　　太白犯土司空二
　　荆州占曰太白出入土司空有大徭之事
　　太白犯键闭三
　　郗萌曰太白犯乗键闭星大臣有悮天子不尊事天者致大灾于宗庙天子崩一曰王者不宜出宫下殿有匿兵于宗庙中者
　　太白犯天桴四
　　荆州占曰太白守天桴兵鼔起
　　太白犯天渊五
　　荆州占曰太白守天渊海水出江河决若海鱼出
　　太白犯斧锧六
　　郗萌曰太白中犯乗守斧锧为斧锧用一曰兵将有忧黄帝曰太白入斧锧为大臣用　荆州占曰太白犯
　　守斧锧兵起　郗萌曰太白入斧锧大将诛　荆州占曰太白犯斧锧诛执法之臣
　　太白犯天廐七
　　荆州占曰太白入天廐十日以上廐马有食变　太白守天廐为廏灾之事人主以马为忧不则马疾　郗萌曰太白守天廏三十日骑马出















　　唐开元占经卷五十二
　　钦定四库全书
　　唐开元占经卷五十三
　　唐　瞿昙悉达　撰
　　辰星占一
　　辰星名主一
　　郗萌曰辰星七名小武星天免安周细爽星能星钩星荆州占曰辰星一曰句星一曰鼎星一曰小霜一曰
　　音黄一曰歳咸吴龙　天官星占曰辰星北方之位黒帝之子宰相之象一名安调一名细极一名能星一名钩星一名伺星辰主德常行四仲　张楫广雅释天篇曰谓之爨星　鸿范五行传曰辰星者北方水精也于五常为智攉贪道于五事为聴不惑是非智亏听失逆冬令则辰星为变怪为水灾为四时不和【班固天文志曰逆冬令伤水气则罚见辰星】　淮南子曰北方水也其帝颛顼其佐防执权而治冬其神为辰星其兽武其音羽其日壬癸荆州占曰辰星色太隂之精黑帝之子立冬主北维
　　其国燕赵于日壬癸其位卿相又曰人君之象天子执政主刑刑失者罚出辰星之易是也　合诚圗曰星主正常　巫咸曰辰星主调和隂阳节四时効其万物辰星脩顺之则喜逆之则怒　班固天文志曰辰星杀伐之气鬬之象也　五行志曰辰星为蛮夷　荆州占曰辰星主内谋天下有急一时忧出　辰星主刑罚王者杀无辜好暴逆简宗庙重徭役逆天时则辰星伏而不效主恩寛赦有罪轻徭役赋敛赈贫穷调隂阳和四时则星效于四仲天下和平灾害不生　荆州占曰辰星主刑狱法官及廷尉人君宰相之治重刑罚惰法令杀无罪戮不辜弃正法货赂上流则辰星不效度不时节法官忧　荆州占曰有军于野辰星为偏将之象无军于野辰星为刑事之象　辰星主徳燕赵代以北宰相之象　石氏赞曰辰星效四时和隂阳
　　辰星行度二
　　洪范五行传曰辰星以上元甲子歳十一月甲子朔旦冬至夜半甲子时与日月五星俱起牵牛前五度右行迅疾常与日月相随见于四仲以正四时歳一周天【案歴法辰星夕见西方三十日而伏二十二日而晨见东方而伏伏入三十三日一千五百四十分日之一千一百六十八奇六十六复夕见西方如初一终凡一百一十五日一千一百七十八奇六十六星行度数亦如之是七十七年而二百四十九终也星平行日一度一年周天旧説皆云辰星效四仲以为谬矣】　丞相之象一歳一周出以四仲天下和平不出四仲灾变生人民大饥谷不荣隂阳错乱国家倾冬温夏寒害伤人洛书曰春分二日辰星在奎晨见东方十八日而晨
　　入东方夏至二日辰星在井晨见东方十八日而晨入东方秋分二日辰星在氐昏出西方十九日而昏入西方冬至二日辰星在女昏出西方十九日而昏入西方春秋纬曰辰星出四仲为初纪春分夕出夏至夕出
　　秋分夕出冬至晨出其出常自辰戌入丑未　淮南子曰辰星正四时常以二月春分效奎娄【效见也】　以五月夏至效东井舆鬼以八月秋分效角亢以十一月冬至效斗牛出以辰戌入以丑未出二旬而复入晨之东方夕候之西方　石氏曰辰星仲春春分暮出奎胃东五舍为齐仲夏夏至暮出东井舆鬼栁东七舍为楚仲秋秋分暮出角亢氐房东四舍为汉中仲冬冬至晨出东方与尾箕斗牛俱出西方为中国　甘氏曰辰星是正四时春分效娄夏至效舆鬼秋分效亢冬至效牵牛其出东方也行星四舍为日四十八日其数二十日而反入于东方其出西方也行星四舍四十八日其数二十日而反入于西方　皇甫谧年厯曰辰星春分立夘之月夕效于奎娄【宋均曰常以二月春分见娄】夏至立午之月夕效于东井秋分立酉之月夕效于角亢【宋均曰见角亢】冬至立子之月晨效于斗牛出以辰戌入以丑未【宋均曰二旬入晨之东夕之西】　其星将出必先隂风辰之情也　巫咸曰辰星出四仲以正四时出孟天下大乱更王【班固天文志曰汉髙之时辰星出四孟后二年汉灭楚也】　出四季彗星出有败国一曰诸侯不反命　尚书纬曰文政失于冬辰星不效其节　孝经援神契曰辰星出仲徳和柔　巫咸曰辰星出常不见山海且有聚卒辰星受制则闭门閤无通客断罚杀当罪节关梁禁流徙　郗萌曰太白不出辰星独出西方兵起不战辰星入兵罢　荆州占曰太白不出辰星独出东方天下有兵罢无兵有德令
　　辰星相王休囚死三
　　荆州占曰辰星之相也从立秋以至秋之尽其色即当精明无芒角不摇光　辰星之王也从立冬以至冬之尽其色则当比奎大星而青白有精光冬至之时有芒角　辰星之休也从立春以至春之尽其色则当无精光微小而苍黄　辰星之囚也从立夏以至夏之尽其色即当赤黑而不明　辰星之死也从仲夏以至夏之尽及四季其色则当赤细小微不明又辰星之死也从仲夏以至夏之尽及四季不行有囚色秋不下霜有死色禾稼不成雷电不藏其留守也其国破亡其进舍也与五星舍其下有殃其退舍也五星及之不可举事用兵　甘氏曰当其王也而有相色大臣专政令不行有休色冬不氷有囚色冬无霜雪有死色冬有雾日不明雷电行其留守也其国不祥其进舍也与五星合天下有谋其退舍也五星及之不可举事用兵　当其休也而有王色是谓不祥人主臣下纵横有相色将相君臣不和有囚色夏不雨天旱有死色六月大疫伤贵人有土功其留守也其国多小儿丧其进舍也五星合其下有水灾其退舍也五星及之不可举事用兵　当其囚也而有王色则夏雨雪霜蛰虫生雷电行有相色秋有暴兵有休色流水汤汤有死色有暴狱大臣受殃其进舍也与五星合有德令其退舍也五星及之其下之国不可举事用兵　当其死也而有王色贵人疾疫有相色臣下疾疫有休色庻人疫有囚色大旱其进舍也与五星合其年不登政令重使者相望其退舍也五星及之其下之国有兵不成
　　五星光色芒角四
　　甘氏曰辰星以冬壬癸此王气色当如其常色变则失所也　荆州占曰辰星色比织女大星为正色青比左角赤比参右肩黑比亢此辰星之常色也　礼斗威仪曰居水而王辰星光　春秋纬曰辰星之効也其色春青黄夏赤白若赤黄秋青白国有徳令冬黄而不明皆无伤也则变厥也其时不昌辰星当効而出色白为旱黄为福又为五谷熟赤为兵黑为水青为疫　石氏曰其国失刑失冬政则辰星易色　辰星在东方其色赤中国胜其出西方而赤倍海国胜天下无兵于外而赤则兵起　辰星其色黄而小出而易处天下之灾变而不义美矣　辰星之制也仲夏五月而出则当赤黑色今反青黑其时多水晚出为箒星必有空国　巫咸曰辰星四时皆变其色不出其年君以女忧亡一曰以女乐亡　荆州占曰辰星正旗而出破军杀将视旗所指顺而击之大胜　石氏曰辰星芒角为毁则君蔽期九年奸兴三九二十七年乱不禁
　　辰星盈缩失行五
　　春秋纬曰辰星其时宜効而不効为失律天下有兵不出兵在外不战　辰星三时不出兵甲大起四时不出天下更政　元命包曰刑失则简宗庙废祭祀故辰星不以时出当寒反温四时错政　春秋纬曰辰星失其时而出当寒反温当温反寒政反清浊同伦也　考灵曜曰政失于冬辰星不効其乡　孝经钩命曰失信则辰星缩天下大水歳不丰熟　石氏曰辰星当出而不出谓之击卒伏而待兵大起豪杰发　甘氏曰辰星政缓则不出急则不入非时则占　邦将大饥辰星出不以时　巫咸曰辰星一时不出其时不和兵起二时不出二时不和一曰名水大出三时不出三时不和兵甲大起四时不出天下大饥有决水流杀人民一曰有孛星出于东方　辰星春不见期百八十日大风发屋折木秋不实不见娄长稼伤乃见彗星　辰星夏不见期百六十日旱冬则不藏不见舆鬼中稼伤乃见月食辰星秋不见期百八十日有兵不见亢穉稼伤　辰星冬不见期百八十日隂雨六十日有流民夏则不长不见牵牛民大流辰星上出四孟天下乱一曰天下更王洪范五行传曰辰星出孟易王之表也汉髙三年辰
　　星出四孟后二年汉灭楚也　辰星一时而再见兵起其行右兵右行行左兵左行有兵兵罢一曰辰星一时再出色赤而角不出其年中而兵起　辰星乱行流水汤汤兵革抢抢使之不杀治沟渠通水道如此则止辰星出天南大潦出北大旱　海中占曰辰星出四孟为月食出四季彗星　主好破壊名山壅塞大川通谷名水则辰星不出歳大旱草木不长禽兽牛马不蕃五谷不滋民多病体痈疽　辰星逆行一舍以其时水出京房对灾异曰人君内无仁义外多华饰则辰星失
　　度不救必有逆主之谋其救也明刑慎罚审法心中无纵功治城郭可以聘士来贤广恩行恵则灾消矣　荆州占曰辰星出不待其时当水反旱当旱反水　辰星不以时効者用刑罚不中　辰星一时不効其时不和二时不効风雨不适三时不効水旱不调四时不効王者忧纲纪天下饥荒人民流亡去其乡　辰星不効四仲则春多苦雨夏多凄风当温反寒当寒反温隂阳不和五谷不成　辰星出四季有破军　巫咸曰辰星出四季败国　荆州占曰辰星春不见期百日必有暴风疾雨而伤苗稼夏不见为旱饥期九十日有流民秋不见期六十日大水冬不见五谷不藏人民流亡四时俱不见河海决波　仲女为妖彗见于二十八宿各以其舍命其国　辰星缩天子失卒臣害作　辰星乱行甲兵锵锵上见四孟改政易王见于四仲隂阳和五谷成下见四季寇贼相望政失纲　辰星变色而逆其国殃留守环绕不去其国大凶无道　水星一南一北害于禾稷侯王有忧　辰星行诸列宿失道乗阳为水乗隂为旱　石氏曰辰星出孟月天子尊师习兵有杀谋郗萌曰辰星出西丁未间天下大旱赤地千里
　　辰星昼见经天六
　　石氏曰辰星昼见其国不亡则大乱　荆州占曰辰星经天凶
　　辰星变异生足大七
　　龙鱼河圗曰天辰之气主司灾其精下为先农之神巫咸曰辰星下为女子止于都津　石氏曰辰星之为云如曲流水灾期四月　春秋纬曰辰星生足故主走新主入　石氏曰辰星始出东方而大天下有兵　巫咸曰辰星失其常贼人且昌社稷倾亡事行脩鼓革男女更治事不治　荆州占曰辰星出东方白而大有兵于外解色黄国有福五谷熟色赤旱为兵色黑为水青为忧白丧　巫咸曰辰星小而失常主近无益之臣妾内乱兵起　天官书曰辰星黄而小出而易处天下之文变而不善矣　巫咸曰辰星小而动兵小起大动兵大起　文曜钩曰辰星小而色黄地大动　荆州占曰辰星始出东方小而不明天子有无益事　辰星小而色黄当雨反旱当旱反雨
　　辰星流与列宿合鬬八
　　巫咸曰辰星流君臣倍有反事一曰流若明明信有事石氏曰辰星流出天下有大水太子御史诸官多死荆州占曰辰星与宿合东方臣伐主　巫咸曰辰星
　　与宿合若鬬西方期六月强国宫中有事　班固天文志曰辰星与他星遇而鬬【晋灼曰妖星彗孛之属也】　一曰五星天下大乱出于房心间地动
　　辰星禳气晕彗九
　　黄帝占曰辰星生气而为黑穰明日大雾暮时大雨不出六十日所在宿独大水　孝经内记曰辰星生气而为黑穰者不出六十日牛马羊皆贵三倍　荆州占曰辰星出穰气一丈大水　孝经右秘曰辰星冠珥帝不明三月之中正阳灭弱下力强隂制政反蔽阳佞人出世有兵　辰星冠珥王失土　巫咸曰辰星白晕边有兵其失色兵其国凶　辰星白晕边有水兵患三年乃止　郗萌曰辰星出彗东北不出三月兵聚其下【司马彪天文志曰光武建武三十年闰月甲午水在东井二十度生白气东南指熖长五尺为彗东北行至紫宫西藩上白气为丧有熖作彗彗所以除秽紫宫天子之宫彗加其蕃除宫之象后三年光武崩】













　　唐开元占经卷五十三
　　钦定四库全书
　　唐开元占经卷五十四
　　唐　瞿昙悉达　撰
　　辰星占二
　　辰星犯东方七宿
　　辰星犯角一
　　黄帝占曰辰星出中道天下太平出阳道旱出隂道多雨多隂谋乗左角为旱乗右角为水兵小战　乗右角将相若后家族有坐法死者　近角合鬬女子为天下害大臣杀主　留两角间关梁不通军有衅国庭边境不通　守角王者刑罚急国有帝者天下大乱又为水灾一曰多水灾一曰五谷不成又曰大水滂滂民往来舟船相望　守左右角黑为水赤为旱青为忧白为丧守角中央为大臣忧
　　辰星犯亢二
　　辰星舍亢歳小水燋旱不至　辰星数入亢其国疫病乗亢左星万物不成五谷贵　乗右星为大兵有奇
　　令　乗若守亢左星为水乗右星为大兵为有击者逆乗灭右星为大人忧　守亢多盗贼兵并起人民相恶逆行守亢为中央　入亢而犯守之名曰隂闭三光
　　大水滂滂无有立墙
　　辰星犯氐三
　　辰星入氐犯守贵臣暴忧法官有狱事　乗氐右星天下有大水大兵天子有自将兵于野　守氐其下七日有水守十八日有兵大起逺九十日　守氐多恶风天下大旱谷不成天下大疫国易政　守氐为多水灾
　　辰星犯房四
　　郗萌曰辰星入房三道为天子有子　入房十日成勾己为天子忌之以赦解之　守房人民多暴死者又为良马出廏或有暴诛大臣相害乖天下道不通一曰天下水起不则有兵　守钩钤地裂若山崩　辰星犯守房马大贵若大赦　入守房心间地动　守房为人主无下堂又曰东去而复还成勾己为后夫人有丧一曰为大饥人相食死者不又曰守南以水起兵　守房为天下诸侯相谋虑道不通一曰天下易王大人丧有反逆臣　逆行守房心天子被药酒死一曰宫人食糟糠　犯房谷大贵大饥犯若守房有白衣之防一曰为天下相诛若犯左右骖大人中相诛　犯房奸臣有谋辰星留逆犯守乗陵房左右骖若左右服皆为主崩
　　臣有谋隂所中将谋逆行乗陵中道天子失位而亡顺行乗陵中道天下和平　辰星犯乗钩钤大臣有悮天子不尊事天者致大灾于宗庙王者不宜出宫下殿有谋匿于宫庙中者　犯钩钤王者忧　中犯乗陵房星者国君忧色青忧丧赤忧积尸成山黑有将相诛白芒角大哭
　　辰星犯心五
　　辰星犯天子王者絶嗣犯太子不得代犯庻子庻子不利　辰星经心清明烈照天下内奉明王帝必延年合心色不明有丧　守心以水灭火三日不去主
　　服女药大臣相戮山川大溃水溢滂滂一曰大人以外兵死色黄增地色白有义于天下一曰隂侵于阳臣谋其主又曰天下大败易王一曰大臣弑主　逆行守房心天子被药酒死一曰宫人食糟糠　辰星中犯乗守心明堂大人忧大臣当之在阳为燕在隂为胡期十月逺三年　逆行犯心明堂环绕成勾己为大人忧期六月若逺三年赦以解之　辰星中犯乗守心明堂皆为内乱臣欲杀主有亡国近期十月中期一年逺期二十八年又曰大臣当之　留逆犯守乗陵心星者宫内贼乱臣下有谋易王权在宗家及得势大臣
　　辰星犯尾六
　　辰星入尾天下大水江河决溢鱼盐贵三倍　辰星入九江天下多水　守尾者为大人女君恶之　辰星守尾大饥人相食民异其国君子卖衣小人卖子妃后乱守尾执政得事又曰以水起兵其年必成一曰疾病守尾箕后宫有省者一曰后宫有罪废者　守尾为
　　用事者当之天下牢开大赦一曰天下大水万物不成民多疾疫　留逆犯守乗陵尾皇后以珠玉簪珥惑天子者诬谗大起后相贵臣诛宫人出走兵起宫门
　　辰星犯箕七
　　辰星犯箕河水大溢若入箕中伺其出日而数之皆期三十日兵发伺始入处之率一日期十日军罢　若入箕天下大赦一曰牢开一曰大人当之　守箕皆为其歳水一曰皆为女主忧合箕用事者坐之　出箕谷大贵天下大旱饥死过半　守箕中国有大兵执政者当之若守之七日以内祸灾起若有疾风解之守箕若角动色黑贵者有弃损自戮死　守箕歳大旱多火灾万物不成


　　唐开元占经卷五十四
　　钦定四库全书
　　唐开元占经卷五十五
　　唐　瞿昙悉达　撰
　　辰星占三
　　辰星犯北方七宿
　　辰星犯南斗一
　　石氏曰辰星犯南斗为赦　巫咸曰辰星入南斗口中大臣诛一曰不用众而有天下　郗萌曰辰星入南斗天下受爵禄期六十日若九十日　文曜钩曰辰星之南斗天下大水五谷伤人民饥　辰星居南斗河戍间道不通　黄帝占曰辰星守斗有兵赤而角天下败白而大裂地相赂为和黑而小其国亡　石氏曰辰星守南斗在北民冻死在西虎狼多入邑在南狗多死在东女子多死　刘向洪范传曰辰星守南斗不可举事用兵必受其殃　甘氏曰辰星守南斗若角动色青黑万民大死桥梁不通天下水起　辰星失次守南斗所守者诛　郗萌曰守南斗有兵易正朔　陈卓曰辰星守南斗万物不成五谷伤　石氏曰辰星犯南斗留守之破军杀将　司马彪天文志曰辰星犯南斗有戮将若有死相
　　辰星犯牵牛二
　　郗萌曰辰星乗牵牛为人相弃于道　陈卓曰辰星乗牵牛谷贵天下大水　巫咸曰辰星守牵牛为五谷不成　感精符曰辰星守牵牛国以水为败牺牲疫牛多死　春秋纬曰辰星守牵牛牛先贱后贵　石氏曰辰星守牵牛水涌为败大牛多死　辰星守牵牛民有自卖者歳多水灾万物不成五谷伤一曰地气泄贵人多死甘氏曰辰星守牵牛有牺牲之事若使人以四足防
　　为虎来者色青有病色黑有死丧　海中占曰辰星守牵牛歳多水民归兵陵齐燕尤甚　郗萌曰辰星守牵牛民人死丧一曰谷贵民多流亡　荆州占曰辰星守牵牛关梁不通　陈卓曰辰星守牵牛臣谋其主　甘氏曰辰星犯牵牛留守之为有破军杀将　陈卓曰辰星犯守牵牛涌水出　北官曰辰常以冬朝牵牛当朝不朝名曰失律二时不朝名曰失政三时不朝五谷不登　郗萌曰辰星急过牵牛一度过水一动二度过水二动三度过水三动四度过水四动五度过水小出六度过水大出地为之动
　　辰星犯须女三
　　黄帝占曰辰星守须女其国当有娶妇嫁女之事若他国来贡女者一曰兵起大臣当之　石氏曰辰星守须女为有女丧　巫咸曰辰星守须女为万物不成　海中占曰天下水雨无济者至关东尽然　郗萌曰为后夫人有变妾为主一曰为大水且至若守须女南其地数被火守其北数被水　石氏曰辰星犯守须女女主御世天下大赦其国惊水国大乱　荆州占曰天下多寡女若子死缯帛贵　陈卓曰天下有雨灾万物不成国饥民多疾　陈卓曰辰星逆行留犯守陵须女天子及大臣有变必有奇政令
　　辰星犯虚四
　　洛书曰辰星犯虚大臣为谋主有兵起其国必败　甘氏曰辰星犯虚其邦多水灾　洛书曰辰星入虚有兵起　文曜钩曰辰星跃入虚得所欲　巫咸曰辰星入虚中伺其出日而数之期二十日为兵发伺始入处之率一日期十日军罢　郗萌曰辰星入虚为有德　春秋纬曰辰星之虚兵起大水出　郗萌曰辰星在虚东春水虚南夏水虚西秋水虚北冬雷雨水　黄帝占曰辰星守虚雨水常降流溢滂其国失纲人民流亡　石氏曰辰星守虚国内乱一曰政急天下大乱天下虚大人忧　甘氏曰辰星守虚若角动青色臣有欺君者有兵有丧于国内　海中占曰辰星守虚有兵灾丁壮行徭妻子独居万室虚一曰春旱秋水五谷不成　郗萌曰辰星守虚有武臣诛国必亡一曰中山水出人民无所居从山而处灾生日并见　荆州占曰辰星犯乗虚若冬守其阳色赤黄旱万物不成乱兵起
　　辰星犯危五
　　荆州占曰辰星犯入危奸臣谋主一曰天下大乱若贼臣起　巫咸曰辰星之危霖雨百日其国大水五谷不成人民饥　石氏曰辰星守危籴大贵天下起兵兵大发　辰星去危客水灭名宫若守危大水有大丧　甘氏曰辰星守危大臣有戮刑法官有忧一曰皇后忧病兵丧并起　海中占曰辰星守危天下兵大发　郗萌曰其国破危一曰为大人盖屋事若逆行守危其君简祭祀　陈卓曰辰星犯守危国多水灾　郗萌曰辰星守坟墓为人主有哭泣之事
　　辰星犯营室六
　　郗萌曰辰星犯营室为土功事犯阳阳有急犯隂隂有急　黄帝占曰辰星入营室天下兵乗水欲攻王侯之国不出百二十日　春秋圗曰辰星之营室天下徭役民不宁其处　甘氏曰辰星守营室其色青宫中女多有死者大人忧一旬三月相近三旬五月国君死　巫咸曰辰星守营室多水灾五谷不成　郗萌曰徭役起一曰后夫人忧有大丧一曰守营室东壁北关梁不通又曰守营室为大人忌以赦令解之　冥曰辰星守营室大兵乗船大水欲入侯王之国不出四十日　百二十占曰天下诸侯发动于西北　圣洽符曰犯守营室中女有夭死者大人有土功之事
　　辰星犯东壁七
　　陈卓曰辰星犯东壁王者刑急法深朝廷忧愁国有盖藏保守之事　春秋圗曰辰星之东壁天下和平　石氏曰守东壁国有大丧一曰大水又曰兵革起　郗萌曰辰星守东壁为大人卫守一曰为天下兵起又曰秋兵起亦云有土功事又曰为多水一曰歳晚水　春秋圗曰辰星入东壁而守之奸臣有谋　玉厯曰逆行守东壁大水出桥梁不通舟船用民大饥
　　唐开元占经卷五十五
　　钦定四库全书
　　唐开元占经卷五十六
　　唐　瞿昙悉达　撰
　　辰星占四
　　辰星犯西方七宿
　　辰星犯奎一
　　石氏曰辰星入奎有决漏之事名水有絶　海中占曰辰星润泽出奎有差令变色入奎有为令来者出奎有为令出使者　春秋圗曰辰星之奎天下贱人出贵女黄帝占曰辰星守奎奸臣贼子谋弑其主　河圗曰
　　有大水之灾又曰大臣下狱　圣洽符曰有沟渎之事于国外　石氏曰外国之王入御中国一云天下多愁一曰山水溃出　巫咸曰多火灾为旱万物不成有兵灾　郗萌曰有水事　荆州占曰王者忧之大人当之
　　辰星犯娄二
　　圣洽符曰辰星之娄其国任能贤人当用良才得达甘氏曰辰星守娄若角动赤黑色臣有争禄而起兵者巫咸曰多火灾　郗萌曰为白衣之防又曰外国之
　　主入御中国　天文志曰辰星守娄为兵为匿谋　郗萌曰有兵兵罢无兵兵起　荆州占曰有兵牺牲多死陈卓曰多水灾万物五谷不成　百二十占曰且有
　　水出　陈卓曰犯守娄刑罚剧急　洛书曰逆行守娄歳有水若有蝗虫牺牲多死万物不成　甘氏曰辰星入娄犯守之王者刑法急大臣当诛必有下狱者
　　辰星犯胃三
　　郗萌曰辰星犯胃天下谷无实以饥为忧一曰为乱春秋圗曰辰星之胃布帛贱　黄帝曰辰星守胃且有兵令一曰国主当之　黄帝曰有兵国以无义失又曰大饥失政一曰有隂兵夷狄胜中国　甘氏曰辰星守胃若角动色赤白以水兵起无名而穷又曰有立侯王若旱五谷不成　巫咸曰辰星守胃多火灾为旱万物不成有兵　海中占曰民人大饥乱　荆州占曰逆行守胃天下有兵仓谷空虚　雌雄圗三光占云辰星犯胃母子同死国立后王且有急令国主当之　陈卓曰若犯守胃国主不宁　荆州占曰辰星守胃谷贵伤火灾
　　辰星犯四
　　石氏曰辰星犯乗且有亡国有谋主之变若行其北西夷有毒霜早降歳有疾疠　荆州占曰辰星犯乗夷狄之兵起为民害　郗萌曰辰星乗若出北者为隂国有忧若北主死　郗萌曰入中有三丈之水五谷不成大饥　春秋圗曰辰星之昴民且从之陵　石氏曰辰星留二十日若六十日守昴中国开门有大客国政大危易政令若自来之王　黄帝占曰辰星守兵起破散民流亡　洛书曰大水决溢为民害伤五谷石氏曰夷狄胜中国若五谷不成民大饥　甘氏曰
　　守昴若角动其谋者在北方大将之家外戚之亲以星入日占期　甘氏曰辰星守昴执法臣诛　郗萌曰天下失纲有兵一曰起中野又曰多水灾又曰守毕东行至天髙复反至五车为边兵发有赦　感精符曰逆行守有兵大臣有坐法死者一曰寃狱失理　荆州占曰逆行守昴环绕兵起　郗萌曰犯若守为白衣之会　雌雄圗三光占曰犯守昴夷狄之兵起国失政一曰有隂兵　郗萌曰中犯乗守为兵北征
　　辰星犯毕五
　　黄帝占曰辰星犯毕出其北为隂国有忧出其南阳国有忧　郗萌曰辰星犯毕若入之兵起于外狄有忧荆州占曰犯乗毕边兵起　巫咸曰入毕中各伺其出日而数之期二十日为兵发伺始入处之率一日期十日为军罢　海中占曰入毕中有兵一曰歳熟　郗萌曰有忧一曰其国易主　石氏曰出毕阳则旱出毕隂则水为政令不行　春秋圗曰辰星之毕有大赦　黄帝占曰辰星守毕山崩民流　圣洽符曰川河大盛民多死亡　春秋圗曰子归母天下安宁若有赦　巫咸曰辰星守毕边有以水起兵者　石氏曰山水溃河大溢潦大至　甘氏曰辰星守毕民多疾病死亡　巫咸曰有水灾万物不成　郗萌曰野人为乱　陈卓曰犯附耳为兵起若将相有丧忧也不则免退　郗萌曰守毕急谋兵期八十日若八月
　　辰星犯觜觿六
　　石氏曰辰星犯觜其国兵起天下动移　荆州占曰犯乗觜忧水兵之灾　郗萌曰入觜中伺其出日而数之期二十日兵发伺始入处之率一日期十日军罢　石氏曰守觜西方客动侵地欲为君王崇礼以制义则国安　甘氏曰守觜子归母君臣和同　巫咸曰为万物不成一曰旱五谷不成大人忧又曰不出百日天下大饥　巫咸曰多火灾　海中占曰守觜中有兵　郗萌曰守觜万物五谷不成一曰天子不可动众行兵又曰有反臣不出百日天下水赵国尤甚
　　辰星犯参七
　　甘氏曰辰星犯乗参贵臣黜　荆州占曰国有水兵春秋圗曰之参兵大起　巫咸曰留止衡兵革起守参贵臣黜　郗萌曰逆行若留止衡中为兵革起　黄帝占曰辰星守伐星移南敌入塞星移北敌出塞　石氏曰守参且有水兵一曰有反者国有忧　班固天文志曰辰星与参出南方为旱若大臣诛　石氏曰守参天子不可以将兵动众国有反臣一曰有赦若出参中边有兵　巫咸曰水灾万物不成　海中占曰守伐卫尉当之　郗萌曰守参若守伐为有反臣中兵一曰为后夫人当之一曰内乱　春秋圗曰逆行守参边将有忧一曰外夷动　圣洽符曰入参犯守之不出其年有兵起若拔邑先起兵者破亡后起兵者昌



　　唐开元占经卷五十六
　　钦定四库全书
　　唐开元占经卷五十七
　　唐　瞿昙悉达　撰
　　辰星占五
　　辰星犯南方七宿
　　辰星犯东井一
　　文曜钩曰辰星入东井蛮夷君忧有死者若边兵起期不出年　郗萌曰辰星入东井军在外星进兵退星退兵进　河圗曰辰星出入东井有暴兵马当贵　荆州占曰辰星出入东井有乱臣　黄帝曰辰星守东井为水【天文志曰光武建武三十年闰月甲午水在东井二十度生白气东南指熖长五尺为彗东北行至紫宫西藩上五月甲子不见凡见三十一日水常以夏至后效东井闰月在四月尚未当见而见是躁而进也东井为水衡水出之为大水是嵗五月及明年郡国大水壊城郭伤禾稼杀人民也】　感精符曰辰星守东井去之七寸七日已上至十五日王者诛大臣期不出百八十日　石氏曰守东井其年早旱晚水一曰天下大水又曰法臣相戮一曰入其中王者易更政甘氏曰守东井若角动色赤黑以水起兵　色黄润泽天子有善令若色变大人忧天下有名水絶所谓絶者逆行而入之　郗萌曰辰星乆守东井为金钱易万物五谷不成一曰守东井胡兵起五谷霜死其国尤甚歳大恶　辰星入犯乗守东井三日以上蛮夷君当之死期三月若一年二年三年　石氏曰犯东井守钱大臣诛鈇钺用有兵起　荆州占曰守东井道上多死人陈卓曰守东井百川皆溢
　　辰星犯舆鬼二
　　河圗曰辰星犯舆鬼为国有忧大臣诛　石氏曰有兵一曰犯天质兵起　郗萌曰犯舆鬼乱臣在内　黄帝曰犯舆鬼质执法者诛　南官曰犯天尸贵臣有罪犯四星天子发之　郗萌曰入犯舆鬼执法者有戮死若兵起将军有忧人多死　甄曜度曰入舆鬼犯积尸大臣有诛斧锧用贵人有犯罪者若戮死　郗萌曰辰星入舆鬼为大人卒事以命终　荆州占曰乱臣在内有屠灭　天文志曰为死丧一曰大臣有死　陈卓曰蛮夷之君有诛　春秋圗曰辰之鬼天下有疫病　郗萌曰守舆鬼月食若五谷不成　春秋圗曰民多病歳大恶人饥亡一曰君有戮死者　春秋纬曰守犯舆鬼金钱发用民多痛耳目　石氏曰守舆鬼有兵死者一曰王者崩一曰大人有祭祀之事　海中占曰守舆鬼出其南水出其北旱　郗萌曰守舆鬼三月后夫人疾二十日太子夫人疾十日诸国王夫人病　守舆鬼西南为秦汉有反臣兵事以赦令解之　守舆鬼质星鈇钺用　守舆鬼有丧右为主人左为客一云五月大水蝗虫　海中占曰守入鬼大人忧　郗萌曰入若守舆鬼为主忧财宝出若大臣有谋乗质者君贵人忧金玊用民疾南入为男北入为女西入为老东入为壮棺木贵　荆州占曰干犯守舆鬼随所守王者发之不出七十日天下有丧阳为人君隂为皇后左为太子右为贵臣【天文志曰孝顺汉安二年七月甲申辰星犯舆鬼明年八月顺帝崩孝冲即位明年正月崩】
　　辰星犯栁三
　　石氏曰辰星犯栁有木功事若名木见伐者　海中占曰入天库以水起　荆州占曰入注下刑上子讼父民多仇粟贵大旱马贵　春秋圗曰辰星之栁天下米贵马贵先潦后旱　黄帝占曰岁不收　甘氏曰王者赐客若国有贵客　郗萌曰为反臣中外兵以德令解之一曰舟船相望在于北方若处其阳大旱又死丧处其隂大水为灾伤　冥占曰贵臣得地后有德令不出九十日　郗萌曰辰星守栁注药在酒食中忌不可食之
　　辰星犯七星四
　　郗萌曰辰星犯七星臣为乱　甘氏曰入七星有君置太子者　春秋圗曰辰星之七星天下劳多流亡　郗萌曰留七星为天下大忧【忧中兵也】　石氏曰守七星民多疾一曰民流千里又曰兵内起若守二十日以上有水甘氏曰守七星若角动天下有兵三年乃解又曰万
　　物不成　海中占曰大臣凶贵人有罪若法官有忧郗萌曰为反臣中外兵以德令解之一曰大水为灾【此荆州占也】　巫咸曰犯七星三日以上贼臣在侧若有叛臣皆九十日应之以善令则无咎
　　辰星犯张五
　　春秋圗曰辰星之张有贤人在下当为卿相　石氏曰守张天下大水兵起若守而角动有臣伤其君色赤有兵出其君伤诸侯之臣起于宫中从庖厨奉牢之间是也其色黑食中有药不可食大人有忧　甘氏曰守张贵臣专国天下不宁　巫咸曰万物五谷不成　郗萌曰为反臣中外兵以德令解之【谓赦令也】　又曰夏麦不收大饥一曰民多丧病又多鬬讼　南官曰天下大饥百二十占曰且有更令　郗萌曰入张若守之水入
　　火为逆理犯上天下不安下谋上多鬬讼若多疾
　　辰星犯翼六
　　玉厯曰辰星入翼中兵大起　春秋圗曰辰星之翼有贤在民间当用　石氏曰守翼水入火逆理贵臣有忧若大臣有戮又曰水旱之灾星入其度当位者退之以消天怒王者以赦除咎又曰守翼为万物不成一曰为人民流亡又曰盐铁大贵四倍牛马行　甘氏曰守翼大水兵起色白京师起色黄事成色青黑死事　巫咸曰为旱　海中占曰有兵灾若大水在北方五谷不成郗萌曰多火灾一曰火在北方又曰为反臣中外兵
　　以德解之　荆州占曰近臣为有亡国饥歳民流千里若地龙见　陈卓曰王者有疾期不出年中　二十八宿山经注曰辰星一年不出出于翼轸主死　冥占曰守翼若有诛者　玊厯曰有急事若有大风　陈卓曰犯守翼天下大荒　班固天文志曰辰星与翼见西方大臣诛
　　辰星犯轸七
　　石氏曰辰星入轸中为大兵起　巫咸曰伺其出日而数之期二十日为兵发伺始入处之率一日期十日军罢　黄帝占曰守轸天下大疾贵者多死一曰国有丧天文志曰守犯轸为白衣之会　石氏曰守轸万物
　　五谷不成　郗萌曰守轸为反臣中外兵以德令解之又曰执法贵臣凶车骑用　玊厯曰天下疾疫人多死其死灾多在北方　南官曰戚臣凶　甄曜度曰入轸及守犯之有兵必大战有破军杀将于其野人心惊骇守过二十日以上光明色大有数十万人战流血积尸殃不则大水有山河崩决百姓流波之灾五谷伤败人民饥死期二年







　　唐开元占经卷五十七
<子部,术数类,占候之属,唐开元占经>
　　钦定四库全书
　　唐开元占经卷五十八
　　唐　瞿昙悉达　撰
　　辰星占六
　　辰星犯石氏中官
　　辰星犯大角一
　　海中占曰辰星守大角臣谋主有兵起人主忧王者戒慎左右期不出百八十日远一年
　　辰星犯梗河二
　　巫咸曰辰星守梗河国有谋兵四夷兵起来侵中国边境有忧
　　辰星犯招摇三
　　圣洽符曰辰星犯招摇边兵大起四夷为寇若守之夷人败若夷主死期不出二年
　　辰星犯戈四
　　圣洽符曰辰星犯戈边兵大起侵掠为寇若守之夷主死期不出二年
　　辰星犯天枪五
　　辰星犯天枪夷兵起机枪大用防戍有忧若诛边臣期不出年
　　辰星犯天棓六
　　巫咸曰辰星犯天棓夷兵起机枪大用防戍有忧若诛边臣期不出年
　　辰星犯女牀七
　　荆州占曰辰星犯女牀凶　甘氏曰犯守女牀兵起宫中若后妃有暴诛者期百八十日远一年
　　辰星犯七公八
　　黄帝占曰辰星守七公为饥民居不安　石氏曰犯守七公辅臣有谋议臣相疑若人主有忧
　　辰星犯贯索九
　　荆州占曰辰星入天牢天下有贼又曰水期一年一曰旱期一年又曰岁饥人相食一曰大赦期百二十日巫咸曰犯守贯索天下兵大起多有狱事贵人有死者石氏曰入天牢中犯乗守者以狱多为乱不出年
　　辰星犯天纪十
　　文曜钩曰辰星犯守天纪幸臣执权有兵王者有忧
　　辰星犯织女十一
　　黄帝占曰辰星犯守织女天下有女忧兵起不出其年
　　辰星犯天市垣十二
　　石氏曰辰星入天市大臣有诛　郗萌曰辰星入天市中皆为将相凶一曰五官有忧一曰赦又曰辰星入若守天市蛮夷之君戮又曰为惊一曰更市
　　辰星犯帝座十三
　　石氏曰辰星犯帝座为臣谋主有逆乱事　防占曰为臣谋主天下乱兵大起不出年
　　辰星犯候星十四
　　海中占曰辰星犯守候星阴阳不和五谷伤人民大饥有兵起
　　辰星犯宦者十五
　　甘氏曰辰星犯宦者辅臣有诛若戮死期不出年
　　辰星犯宗正十六
　　石氏曰辰星犯守宗正左右羣臣多死若更政令人主有忧
　　辰星犯宗人十七
　　石氏曰辰星犯宗人亲族贵人有忧若有死者一曰人主亲宗有离絶者
　　辰星犯宗星十八
　　甘氏曰辰星犯宗星宗室之人有分离者
　　辰星犯东西咸十九
　　石氏曰辰星犯东西咸为臣不从令有阴谋
　　辰星犯天江二十
　　黄帝占曰辰星入天江大水决城郭　陈卓曰暴水为害不出其年　巫咸曰犯守天江天下有水若入之大水齐城郭人民饥去其郷
　　辰星犯建星二十一
　　陈卓曰辰星犯建星大臣相譛　百二十占曰辰星出建星中国有水旱五谷不成人民饥不出年　郗萌曰守建星地气泄贵人多死一曰臣谋其主　荆州占曰犯建星岁水人饥有自卖者
　　辰星犯天弁二十二
　　甘氏曰辰星犯天弁若守之则囚徒起兵一曰五谷不成籴大贵人民饥
　　辰星犯河鼓二十三
　　齐伯曰辰星犯河鼓大将若左右将将有诛若守之将有罪以五色占之　甘氏曰辰星入河鼓大将出用兵
　　辰星犯离珠二十四
　　石氏曰辰星犯离珠宫中有事若有乱宫者若宫人有罪黜者
　　辰星犯匏二十五
　　辰星犯匏三十日狗夜嘷鸡鸣天下尽惊　圣洽符曰犯守匏天下有忧若有游兵名果贵一曰鱼盐贵十倍不出其年
　　辰星犯天津二十六
　　海中占曰辰星犯天津关道不通有兵起若关吏有忧郗萌曰守天津兵革起
　　辰星犯螣蛇二十七
　　甘氏曰辰星守螣蛇天子前驱凶若奸臣有谋前驱为害
　　辰星犯王良二十八
　　石氏曰辰星守王良为有兵　齐伯曰辰星犯守王良天下有兵诸侯相攻彊臣谋主期不出年
　　辰星犯阁道二十九
　　石氏曰辰星犯阁道絶汉者为九州异政各主其主天下有兵期二年
　　辰星犯附路三十
　　石氏曰辰星守附路太仆有罪若有诛一曰马多死道无乗者
　　辰星犯天将军三十一
　　郗萌曰辰星入天将军兴军者吉　石氏曰守天将军为大将军死若诛
　　辰星犯大陵三十二
　　石氏曰辰星入大陵国有大丧大臣有诛若戮死人民死者大半不出其年　荆州占曰辰星入大陵积尸天下尽丧死人如丘山星众兵起星稀无兵
　　辰星犯天船三十三
　　郗萌曰辰星守天船革也　圣洽符曰入天船或守之兵大起舟船用有亡国期不出年
　　辰星犯卷舌三十四
　　石氏曰辰星乗卷舌天下多丧又曰守卷舌国有佞臣谋其君以口舌为害人主有忧
　　辰星犯五车三十五
　　石氏曰辰星犯五车大旱若有丧一曰犯库星兵起北方若西方犯仓星谷贵若有水　元命包曰入五车则水开【班固天文志曰大水】　海中占曰兵大起车骑行五谷不成天下民饥若军絶粮　黄帝占曰入五车中犯乗守天库以水潦起兵
　　辰星犯天关三十六
　　石氏曰辰星行天关中每至抑当去不去徘徊乱行光色隆怒见其妖祥中国隔絶道路不通　文曜钩曰守天关天下大水津梁不通人民饥有自卖期一年石氏曰行天关为臣谋主　郗萌曰辰星守天关者皆为贵人多死　海中占曰辰星守犯天关道絶天下相疑关梁之令
　　辰星犯南北河三十七
　　黄帝占曰辰星乗南河戍若出南皆为中国　石氏曰守南河蛮夷兵起边戍有忧若有旱灾人民饥又曰留守南戍中方兵起　黄帝占曰辰星出北河戍间若留守北戍若居南戍间若守两戍间为天下有难起道不通　荆州占曰守两河戍间天下乖离　郗萌曰失度守阴门若阳门为诸侯奸又曰不行天门天关间为丧
　　辰星犯五诸侯三十八
　　石氏曰辰星犯五诸侯若守之兵大起将士出诸侯有忧若有死者　巫咸曰辰星入五诸侯伺其出之日而数之二十日兵起发伺始入处之率一日军罢　石氏曰守犯乗守五诸侯诸侯兵死期三年
　　辰星犯积水三十九
　　石氏曰辰星守积水旱　巫咸曰犯守积水其国有水灾水物不成鱼盐贵一曰以水为败籴大贵人民饥期二年
　　辰星犯积薪四十
　　甘氏曰辰星犯守积薪天下大旱五谷不登人民饥亡
　　辰星犯水位四十一
　　石氏曰辰星犯守水位天下以水为害津关不通一曰大水入城郭浸伤人民皆不出二年
　　辰星犯轩辕四十二
　　黄帝占曰辰星行轩辕中犯女主女主失势忧丧也【宋书天文志曰晋穆帝升平四年六月辛亥辰星犯轩辕五年五月帝崩哀帝立禇后失势　孝武太元五年七月丙子辰星犯轩辕占曰女主当之九月癸未皇后王氏崩　安帝隆安三年五月辛未辰星犯轩辕大星四年七月太皇后李氏崩也】列大夫有放逐者五官不治色悴为忧为疾其所中犯乗守者若有罪　石氏曰辰星在轩辕中有以女子请人君者　巫咸曰辰星行犯守轩辕女主失势一曰大人当之若有黜者期二年　石氏曰入轩辕中犯乗守之有逆贼若火灾又曰犯守轩辕太民星大流太后宗有诛者若有罪中犯乗守小民星小饥小流皇后宗有诛者若有罪
　　辰星犯少微四十三
　　石氏曰辰星入少微君当求贤佐不求贤佐则失威夺势者矣又曰犯守少微名士有忧王者任用小人忠臣被害有死又曰五官乱宰相易有兵忧矣　石氏曰辰星入中犯乗守少微宰相易一曰女主忧不出其年帝览嬉曰行犯左右执法为大臣有忧　郗萌曰犯左右执法执法者诛若有罪又曰犯天庭臣为乱
　　辰星犯太微四十四
　　荆州占曰辰星道从太微西藩北南方星间入到南方东方星间南出道中西藩直坐入者非道也　春秋图曰辰星若以立秋后七十二日得壬子入太微朝见当此之时阴气隆盛阳气潜藏不欲穿池决沟渠犯之冬雷　荆州占曰辰星以壬子日顺入太微天子所使也不以壬子日非天子使也　郗萌曰辰星当太微门为受制当左执法为受事左执法当右执法为受事右执法守太微门三日以下为受制三日以上为兵为贼为乱为饥　荆州占曰辰星出东掖门为相受命东南出德事也出西掖门为将受事西南出刑事也期以春秋黄帝占曰辰星入天庭色白润泽为期百八十日有
　　赦　巫咸曰辰星入太阴门西出太阴门东后宫破若有大水期百二十日　合诚图曰辰星入华阙门为臣弑之候也　石氏曰辰星入太微中华东西门若左右掖门而南出端门必有反臣若入西门出东为人君不安欲求贤佐有入中华西门出中华东门为臣出令入太阴西出太阴东门为天下大乱有丧若大水　郗萌曰入太微西门犯天庭出端门为大臣伐主入西门折出右掖门为大臣假主之威而不从主命入西华门南出端门为臣诈称诏入太微若入端门出东门贵者夺势　荆州占曰辰星入太微宫天下有圣女子出燕代若有大水伤人民期三十日【天文志曰孝桓永寿元年七月己未长星入太微中八十日去出左掖门是岁洛水溢至津门南阳大水】荆州占曰辰星入太微天庭出端门臣不臣入太微宫为天下大惊一曰有兵又曰入天庭国不安其宫又曰辰星见太微天子当之陈卓曰辰星入太微天子之宫羣臣相杀【宋书天文志曰晋永宁元年七月辰星入太微初齐王冏定京都因留辅政遂専权无君是月成都王頴河间王颙长沙王又讨之冏又交战攻焚宫阙冏兵败夷灭又杀其兄上将军寔以下二十余人大安二年成都攻长沙于是公私饥困百姓力屈也】齐伯曰辰星入左右掖门而东出天下有忧若入端门而守天庭强臣夺主位　黄帝占曰辰星东行入太微庭出东门天下有急兵若守将相丞相御史大臣有死者若入端门守庭大祸至入南门出东门国大旱若入南门逆行出西门国大乱逆行入东门出西门大国破亡若顺入西藩而不留去楚国凶殃　巫咸曰辰星逆行入太微天庭中为大臣有诛若诸侯戮死期二年石氏曰辰星逆行于太微中及出左右掖门者有逆
　　谋天子有命将征伐之事一曰大赦可以解其患也
　　辰星犯黄帝座四十五
　　石氏曰辰星犯黄帝座改政易王天下乱存亡半
　　辰星犯四帝四十六
　　甘氏曰辰星犯乗守四帝座天下亡又曰臣谋主去之一尺事不成
　　辰星犯屏星四十七
　　甘氏曰辰星犯守屏星君臣失礼下谋上
　　辰星犯郎位四十八
　　甘氏曰辰星犯守郎位辅臣有谋左右宿卫者为乱王者宜备之













　　唐开元占经卷五十八
　　钦定四库全书
　　唐开元占经卷五十九
　　唐　瞿昙悉达　撰
　　辰星占七
　　辰星犯石氏外官一
　　辰星犯库楼一
　　郗萌曰辰星入库楼以水起兵亦大水　荆州占曰入天库鈇钺用大臣诛
　　辰星犯南门二
　　石氏曰辰星犯守南门边夷兵起若道路不通
　　辰星犯平星三
　　石氏曰辰星犯平星凶　甘氏曰犯守平星执政臣忧若有罪诛者期一年
　　辰星犯骑官四
　　甘氏曰辰星犯守骑官有兵起马多发若多死
　　辰星犯积卒五
　　石氏曰辰星入积卒若守之兵大起士卒大行若多死期二年　防占曰犯积卒主失位天下乱兵大起期百八十日
　　辰星犯龟星六
　　海中占曰辰星犯守龟星天下有水旱之灾守阳即旱守阴即水
　　辰星犯傅说七
　　石氏曰辰星犯守傅说王者简宗庙废五祀后宫凶一曰有絶嗣君期不出二年
　　辰星犯鱼星八
　　石氏曰辰星犯守鱼星凶　甘氏曰犯守鱼星之阳为大旱鱼行人道之阴为大水鱼盐贵
　　辰星犯杵星九
　　海中占曰辰星入杵星若守之天下有急发之事不出其年
　　辰星犯鳖星十
　　黄帝占曰辰星守鳖星有白衣之防　巫咸曰国有水旱之灾守阳则旱守阴则水
　　辰星犯九坎十一
　　石氏曰辰星守九坎天下旱名水不流五谷不登人民大饥一曰之阳大旱之阴大水　石氏曰犯守九坎凶
　　辰星犯败臼十二
　　石氏曰辰星守败臼民不安其室忧失其釡甑若流移去其乡
　　辰星犯羽林十三
　　郗萌曰辰星入羽林有反臣中兵　巫咸曰入羽林天下兵起四夷入国人主忧一曰其国以水为忧　荆州占曰荧惑与辰星俱入天库军凶若有水灾　郗萌曰犯守天阵为兵起有破军死将　海中占曰入犯守羽林有兵起若逆行变色成勾己天下大兵关梁不通不出其年
　　辰星犯北落十四
　　石氏曰辰星守北落亦为兵大合女子兵起若与北落相贯抵触光相及有兵大战破军杀将伏尸流血不可当也期百八十日若一年　甘氏曰守北落斧锧用大臣有诛期不出年
　　辰星犯土司空十五
　　海中占曰辰星守土司空其国以土起兵若有土功之事天下旱
　　辰星犯天仓十六
　　齐伯曰辰星守天仓诸侯有发粟之事有兵起星若当户守之将受命不为主用　荆州占曰辰星入天仓中主财寳出主忧乱臣在内天下有兵而仓库之户俱开主人胜客事不成期二十日中而发　郗萌曰入若天仓为粟发用　黄帝曰守天仓大水　荆州占曰守天仓天下饥粟出
　　辰星犯天囷十七
　　石氏曰辰星入天囷天下兵起囷仓储积之物皆发用一曰御物多有出者库藏空虚期二年
　　辰星犯天廪十八
　　石氏曰辰星犯天廪天下乱粟散出一曰天下大饥
　　辰星犯天苑十九
　　石氏曰辰星入天苑牛羊禽兽多疾疫若守之二十日天下兵起马多死其国忧
　　辰星犯参旗二十
　　海中占曰辰星守参旗兵大起弓弩用士将出行一曰弓矢贵
　　辰星犯玉井二十一
　　黄帝占曰辰星入玉井为彊国失地其出之彊国得地巫咸曰辰星入玉井国有大水忧若以水为败水物
　　不成期不出年
　　辰星犯屏星二十二
　　甘氏曰辰星入守屏星诸使有谋若大臣有戮死者甘氏曰入天屏为大臣戮若疫
　　辰星犯厠星二十三
　　黄帝占曰辰星守厠为大臣有戮者　甄曜度曰入守厠星天下大饥人民相食死者大半期二年
　　辰星犯军市二十四
　　石氏曰辰星入守军市兵大起大将军出若以饥兵起
　　辰星犯野鸡二十五
　　甘氏曰辰星入犯守野鸡其国凶必有死将军营败兵士散走
　　辰星犯狼星二十六
　　石氏曰辰星入守狼星野兽死　圣洽符曰辰星犯守狼星天下多奸盗有兵起其国以水为忧　荆州占曰守狼星大将出其国有兵一曰死将
　　辰星犯狐星二十七
　　荆州占曰辰星守狐星大将有千里之行国政惊
　　辰星犯稷星二十八
　　海中占曰辰星守天稷有旱灾五谷不登岁大饥一曰五谷散出
　　辰星犯甘氏中官二
　　辰星犯四辅一
　　荆州占曰辰星中犯乗守四辅星君臣失礼辅臣有诛者
　　辰星犯平道二
　　甘氏曰辰星入守平道天下兵乱
　　辰星犯酒旗三
　　荆州占曰辰星守酒旗天下大酺有酒肉财物赐若爵宗室
　　辰星犯天髙四
　　郗萌曰辰星舍入天髙有竒令
　　辰星犯积尸五
　　石氏曰辰星守积尸大人当之
　　辰星犯天潢六
　　黄帝占曰辰星入天潢中者为起军道不通天下大乱国易政一曰贵人死若中犯乗守之皆期二十日兵起郗萌曰辰星失度留天潢中为人主以水为害若以
　　井为害以日入占其国若出乗天潢赦期百二十日内
　　辰星犯咸池七
　　郗萌曰辰星入咸池为有迷惑人主者　荆州占曰若入咸池天下大乱人君死易政以入日占国　甘氏曰有兵丧天子且以大败失忠臣若旱一曰大水道不通贵人死以入日占国　文曜钩曰大水　郗萌曰大人忧若出乗之赦期百二十日内
　　辰星犯天街八
　　郗萌曰辰星不从天街者为政令不行不出其年有兵当天街者为诸侯自立为王一曰大水若留止逆行天街中为兵革起　石氏曰犯守天街徘徊乱行主弱臣彊道路隔絶天下不通
　　辰星犯甘氏外官三
　　辰星犯八魁一
　　荆州占曰辰星犯守八魁兵大起
　　辰星犯鈇锧二
　　荆州占曰辰星犯守鈇锧兵起　黄帝曰入鈇锧为大臣诛
　　辰星犯蒭藁三
　　黄帝占曰辰星入蒭藁中主财宝出忧臣在内
　　辰星犯九州殊口四
　　荆州占曰守九州殊口九州兵起
　　辰星犯军井五
　　荆州占曰辰星入军井三日以上其岁大水
　　辰星犯水府六
　　荆州占曰辰星守水府臣谋主入之水流入邑
　　辰星犯天狗七
　　荆州占曰入天狗北夷大饥来邻国多土功若守之为兵谋
　　辰星犯天庙八
　　黄帝占曰入若守之为庙有事一曰为凶忧　荆州占曰为有庙残之事吏不去则死
　　辰星犯巫咸中外官四
　　辰星犯土司空一
　　荆州占曰守入土司空有土徭之事一曰守之有兵
　　辰星犯键闭二
　　郗萌曰犯乗大臣有谋天子不尊事王者不宜出宫下殿有匿兵于宗庙中者
　　辰星犯天泉三
　　荆州占曰守之海水出江河决溢若海鱼出
　　辰星犯鈇锧四
　　荆州占曰犯之五日以上臣有谋者　郗萌曰犯守为鈇锧用一曰兵将有忧
　　辰星犯天廐五
　　荆州占曰入之十日以上廐马有食变　郗萌曰守之三十日骑马出　黄帝曰守之为灾廐之事人主以马为忧不即为疾













　　唐开元占经卷五十九
　　钦定四库全书
　　唐开元占经卷六十
　　唐　瞿昙悉达　撰
　　东方七宿占一
　　角一
　　春秋纬曰列宿二十八是日月五星之所由吉凶之所由兆也故石氏簿赞皆始于角而终于轸今如旧次东方七神之宿为少阳摄提建节青华叶流苍帝灵威仰协助所因乗也　角二星天关也其间天门也其内天庭也故黄道经其中日月五星之所行也角主兵一曰维首一曰天陈一曰天相左角为天田为狱为理主刑南三度曰太阳道右角为尉为将主兵北三度曰太阴道右角葢天之三门犹房之四表也万理之所由祸福之源始也故三光轨道从之则吉干僻抵触则凶也石氏曰角二星十二度【刘向洪范传曰与古度同】度距左角先去
　　极九十一度在黄道外度金星也【巫咸占同】春夏为木秋冬为金两角之间是中道【郑之分野】角一名天田一名天根右角为尉左角为狱角者天之府庭也天门者左右角之间天道之所治也阳气之所升也臣之象也　郗萌曰右角为天庭左角为天田又曰角亢秋狱角为龙角二十八宿山经曰角山与亢山相连在韩金门山中山中有忧变则星应于上星若有变则山应于下角亢星神常居其上【君臣和同山星无异麒麟凤凰芝草醴泉四时降矣】　黄帝占曰视两角星明王道大治其星微小不明王道失政辅臣不言角星左苍右黄正色也吉其色白也凶王者大行百八十日灾应逺不出一年二年　角星明而润泽朝臣有次第两角微小而不明天下有兵德令不行乱错角垂芒　角星明大王道太平　角为天将之官两角之间三光之道也南三度太阳道北三度太阴道日月五星出入中道天下太平　出阳多旱出阴多雨有阴谋乗左角法官谋南三尺狱理多寃　两角不明天下
　　有兵右角赤明天下有兵左角赤明天下平　日月五星天之三明也皆从角所行行阳道道其阳不从其行岁大水有兵二十八宿皆同　角星明大润泽贤者在朝廷苍帝德行天门为开　角主为兵动内五寸国中兵起动外五寸边兵起左右动摇非其常人主忧臣弑君各以日占
　　亢二
　　石氏曰亢四星九度【在黄道内五度半】春夏为火秋冬为水【五星占曰亢火也】亢北四尺是中道【郑之分野】　石氏曰亢者庙也亢者天帝庙宫亢为天府　海中占曰亢三光也三公之事下者地也中央者丞相也主享祠一曰亢亦为疏庙一名天庭主火与疾故亢龙多疾　亢星齐明宗庙有敬朝廷有序星不明则辅臣失次君令不行　亢星不明王者内乱星明大辅臣纳忠天下平安　郗萌曰亢星明大民无疾疫　石氏曰亢星垂芒为乱错　亢星离落位有天子动旗而卒战于野亢为疾国有疾占在亢秋分视亢不见五谷尽伤籴将二倍　石氏曰亢为朝
　　廷总领四海故置平星以统理　海中占曰亢为朝廷布政宫
　　氐宿三
　　石氏曰氐四星十五度【古十七度】距西南星先至去极九十四度【在黄道内一度】春夏为金秋冬为水【五星入宿占氐木也】氐南二尺是中道【宋之分野】氐天子行宫也一名天庙一名天府前二大星嫡后二星妾前星皇后贵族府其星欲明臣奉法度邦君安宁当大而小其位臣失势其星动其臣出海图曰氐宿宫后女之贵府出入路寝之宿　氏星发即有土功事氐为天庭氐主疫　二十八宿山经曰氐山在郑白马山东氐星神常居其上　氐星明大则民无出门之徭马无汗劳　氐主徭役氐动者徭役起氐为宿路寝所止故置库楼以捍咎　氐为宿宫休解之房
　　房宿四
　　石氏曰房四星钩钤二星五度【古七度】距房西南第二星去极一百八度【在黄道外一度弱】春夏为水秋冬为火【又曰房土星也】房两服之间是中道【宋分野】房为天府一曰天马或曰天驷一名天旗一名天廐一名天市一名天街一名天燕一名天仓一名天表一名天龙　房为天子明堂王者岁始布政之堂房为天马主车驾房为四表表者桀也石氏曰天道四表之间三光之正路人天之定位也
　　【天庙者房也房者阙也日月之行常出其中不出其中为不道不道者政令不行　石氏曰房主宿街南二星君位也北二星夫人之位也房主财宝房动外财宝出动内财宝入】　二十八宿山经曰房山在宋地与心山相连房心星神常居其上房心二宿动摇则房心之山崩国有走主填星色黑出入七十日以上房心山崩下伐上也其星不明则山有音声人民扰扰五谷贵房心星暗黑火星守之二百日房心山则音声万民相惊大水鱼盐五谷贵百姓愁若星色赤赤地千里房心不见帝无教房星欲明羣臣奉忠天下道兴
　　钩钤天子御也钩钤相去疎者天下且赦相去数者天子急多暴令关闭钩钤去房不驾钩钤离房法令王者至孝则钩钤明昆弟有亲亲之思则钩钤不离房钩钤去房欲其近也近则天下同心远则天下不和房主开闭以其蓄藏之所由也
　　心宿五
　　石氏曰心三星五度【古十二度】距前第二星去极一百八度半【在黄道外三度半】春夏为木秋冬为水【又曰心星火也】北四尺是中道【宋之分野】　心为天相一名大辰一名大火一名天司空心者宣气也心为大丞相　石氏曰心三星帝座大
　　星者天子也心者木中火故其色赤为天关梁　心三星星当曲天下安直则天子失计心为明堂中大星天王位前后小星子属以开德发阳不欲直直王失势期九十日地动主客天子以弱亡　尔雅曰大火谓之大辰房心尾也主天下之赏罚主天下之急故天下变动则心星见不祥明堂旁多小星天子忧弱子未处天子威令不出阁天下乖争无君伯八九心星直心星变色黑大人有忧民血流心星灭则主泣血后奔逃强国起心星消江河为害期九年天子灭　心星动国有急心星动摇若角芒者天下大兵　心星离移有流民心前后星皆光明赤黄者太子庶子各有赐贺之事　心三星明大则天下同庆响风被泽　太史公曰心三星上星太子星星不明太子不得代下星庶子星星明庶子代后心动者国有忧
　　尾宿六
　　石氏曰尾九星十八度【古九度】距东第二星先至去极百三十四度【在黄道外十五度少】春夏为火秋冬为水【又曰水星】尾北十尺是中道【燕之分野】　尾一名后族一名天厠一名天狗一名天司空一名天鸡　尾者后宫之塲也妃后之府也上第一星后也第三星旁一星相去一寸名神宫解衣之内室说虞之堂一曰天矢一曰天九江　尾者边臣也又曰通溜宫尾市也天复船也　尾第一星嫡妃也第三星夫人也次五星嫔妾星欲均明大小相承则后宫有序多子孙　二十八宿山经曰尾山与箕山相连在燕九都山西尾箕星神常居其上　尾主水又主君臣尾动者君臣不和必有事尾天子之九子也腾跃坼絶不居其所天下大乱君臣不和　尾星明大皇后有喜不明微细皇后有忧及疫　尾星疏远皇后失势尾星明五谷大熟则民不烦扰其星不明五谷大伤尾星离徙而直皇后失势其星就聚有大水君臣不和则占于尾
　　箕宿七
　　石氏曰箕四星十一度【古十度又十一度四分之一】度距西北星先至去极百一十八度【在黄道外五度少】春夏为金秋冬为土【又曰金星也】箕北六尺是中道也【燕之分野】箕星一名风星月宿之必大风【箕星为风东北之星也】一名天阵一名狐星主狐貉一名风口一名天后也为天狢府廷天鸡也主时金星也箕斗天子之冠服也竝后宫别府也二十七世妇八十一御女妾别宫四者女相也故尾箕主百二十妃尾者苍龙之末也直寅主八风之始　箕后星动风箕主致客箕库也一曰天司空箕为寄客　尔雅曰析木谓之津箕斗之间汉津也一曰天市主八风　箕为风又箕主蛮夷箕动者蛮夷有使来箕舌一星芒动则大风不出三日箕舌动如致风沙　箕星居河边岁大恶若中河而居天下食人　易纬是类谋曰大山失金鸡西岳亡玉羊箕星明大即国无防贼箕中少星则籴贵箕者人之精也故天下安乐即星众不安即星少　箕星离徙天下大不安民移徙其处星不明天下五谷伤其星明谷大熟其就聚细微天下忧食箕中欲其多星　石氏曰尾箕主后宫妃后府故置傅说衍子孙




　　唐开元占经卷六十
　　钦定四库全书
　　唐开元占经卷六十一
　　唐　瞿昙悉达　撰
　　北方七宿占二
　　南斗占一
　　石氏曰南斗六星二十六度四分度之一甘氏同【洪范传古二十二度淮南子无四分之一】度距魁第四星先至去北极百一十六度【在黄道外二度半旧厯有四分度之一在斗度中后推校知度少为多今厯不三百四分度之一七十五在营室一度之末】春夏为水秋冬为金【巫咸释五星入宿吉凶占曰诸斗木星也】日月五星常贯之为中道【吴之分野】　黄帝占曰南斗一名鈇钺　春秋佐助期曰南斗主爵禄神名帙瞻姓拒终石氏曰南斗魁第一星主呉第二星主防稽第三星主丹阳第四星主豫章第五星主庐江第六星主九江　郗萌曰南斗六星一名天库知之使人不妄　北官候曰南斗一名天府天关一名天机一名天同天子旗也斗北二星天府廷中央二星相也南二星天库楼也天梁也　斗西大星天关也天子正旗也土官也六星欲均明天下安宁　韩曰南斗第一星上将第二星相第三星妃第四星太子第五星第六星天子　荆州占曰南斗太宰位也　圣洽符曰南斗者天子之庙主纪天子寿命之期　甘氏曰南斗天子夀命之期也故曰将有天下之事占于南斗也　二十八宿山经曰斗山在吴阳羡山南斗星之神常居其上　甘氏曰南斗主兵斗动者兵起　南斗星明大爵禄行天下安宁将相同心其星不明大小失次芒角动摇则王者失政天下多忧　郗萌曰南斗星明五谷大熟其臣得势而亲近治道和平风雨顺时斗星不明五谷不收移徙位直其臣逐风雨不节天下病　石氏赞曰斗主爵禄褎贤达士故曰直建星以成辅又曰斗主爵禄功德祥岁周受分和阴阳
　　牵牛占二
　　石氏曰牵牛六星八度【古九度】度距中央大星先至去极百一十度【在黄道内四度】春夏为木秋冬为火【巫咸曰木星也】日月五星常贯牵牛中道也【吴之分野】　佐助期曰牵牛主关梁神名略绪炽姓蠲除　北官候曰牵牛一名天皷一名天关牛第一两星如连李名即路一名聚火　石氏曰牵牛六星天府也日月七政所王者即察政视牛星明大次第相承王道大昌天下安宁　牛星不明其常色其岁五谷不成牛多灾凶　甘氏曰牵牛上二星主道路次南星主关梁次南三星主南越故动摇变色从而占之　郗萌曰天皷星怒者马贵　天官书曰牵牛为牺牲　宋均曰牵牛为牛角　月食占曰牵牛为冬狱二十八宿山经曰牛山与女山相连各法其星形牵牛须女星神常居其上　黄帝占曰牵牛大星亡大牛死小星亡小牛死疫中央大星不明而黄者天下刍大贵十倍牵牛星直籴平曲籴贵牛中央大星左右出不明大将心不正牛大贵后星前近中央大星者牛贵远牛贱前星左右出者前将心不正后星左右出者后将心不正所谓前者星南星也后者星北星也牵牛不与织女星直者天下阴阳不和　黄帝曰牵牛远汉者天下牛大贵其入汉中者天下牛多死　甘氏曰牵牛动牛灾四方皆然　郗萌曰牵牛明大关梁通利　牵牛主大豆始出色黄豆贱也赤豆虫也色青豆贵　荆州占曰牵牛后星前近中央星者诸侯以四足　为弊色青道病色黑死不至　牵牛星明牛贵细微不明牛贱石氏曰牵牛生于列泽之邑以主越国为府廷　百二十占曰将有牺牲之事占于牵牛　石氏赞曰牵牛主关梁七政故置九坎通水道又曰牵牛险阻主关梁中星髙下牛多殃
　　须女占三
　　石氏曰须女四星十二度【古十度距西】度距西南第一星先至去极百六度【在黄道内八度】春夏为水秋冬为火【巫咸占曰须女水星也】须女南九尺是中道【越之分野】　佐助期曰须女星布帛名色舒姓终梨时　北官候曰须女一名天少府一名天女一名务女一名临官女　圣洽符曰须女者主娶妇嫁女也　巫咸曰须女天女也天府天市斗也　郗萌曰须女主麻其色白者麻为色黄不为色青麻虫黄帝曰须女星欲明明则士女有绪国富民殷　郗萌曰须女星明大则女工昌不明则法令易诗书灭絶防曰须女星明天下大丰女工有储国充富星不明天下虚藏不足　甘氏曰须女动则嫁娶将有嫁娶占于须女　石氏赞曰须女主布帛裁置之故置离珠为藏府又曰须女珍物宝所藏故主布帛奉给主
　　虚宿占四
　　石氏曰虚二星十度【古十四度】度距南星先至去极一百四度【在黄道内八度】春夏为水秋冬为金【巫咸曰虚金星也】虚南九尺是中道【齐之分野】　佐助期曰虚危为礼堂虚神名开阳　圣洽符曰虚危天葢也　孝经内记曰虚府廷也　北官候曰虚主哭泣谅闇之事一名天军市一名临宫一名天府一名乡中黄钟宫也一名兊宫一名申宫　郗萌曰虚者生于牛山之中以为齐国府廷　尔雅曰北陆虚也【注曰北陆虚星名也】一名天府主邑居主庙堂主祭祀王祀祷之事　黄帝曰虚二星主坟墓冢宰之官十一月万物尽于虚星主之故虚星死丧　甘氏曰虚主丧事动则有丧　郗萌曰虚危并为一体主觞客之事中有六星不欲明见也明见则神龟用事将有哭泣之事则占于虚　二十八宿山经曰虚山危山相连在齐臣首山中坐虚危星神常居其上　郗萌曰虚星动摇有井田之法虚星不明天下大旱　荆州占曰虚危中有六星不欲明见明见则有大丧近期一年中期二年远期三年
　　危宿占五
　　石氏曰危三星坟墓四星十七度【古九度】度距西南星先至去极九十九度【在黄道内九度太】春夏为水秋冬为火【巫咸曰危土星也】危南九尺是中道【齐之分野】　佐助期曰虚危为礼堂神名推长姓吕贾王　北官候曰危一名天府一名天市　巫咸曰危为百姓市又为架搆　黄帝占曰危主庙堂上视危星以主室危星主柱主葢屋以成帝宫以教天下其星明则天下安宁甘氏曰危主架屋星动则有架屋之事　郗萌曰危星动摇移徙天下谋作不解其星不明客有诛者　防占曰危动摇不明天子作宫殿民有土功事　石氏曰虚危主庙堂祀考妣故置坟墓识先祖茔域　虚危五星为祠堂坟墓四星祠祀享　郗萌曰危为发屋之事为葢屋将有葢屋之事则占于危　石氏赞曰坟墓四星主悲谅也
　　营室占六
　　石氏曰营室二星离宫六星十六度【古二十度】度距南星先至去极八十五度【在黄道内十八度半】春夏为水秋冬为土【巫咸曰营室木星也】室南九尺是中道【卫之分野】　佐助期曰营室主军市之粮神名耀登姓娄方　皇甫谧年厯营室一名休官　地轴占营室一名鮧　北官候曰营室一名防一名天官大人之宫　郗萌曰营室西壁也　尔雅曰营室谓之定【郭璞曰定正也】　巫咸曰营室为天库　宋均曰营室为舌俞角　天官书曰营室为清庙　广雅曰营室曰豕　圣洽符曰营室主土天子庙又曰摄提宫府廷也　二十八宿山经曰营室山在城山东南与东壁山相连室壁星神常居其上　黄帝曰营室二星主军粮离宫六星主隐藏营室三军所立外有羽林以卫帝其星欲明明则国昌动摇则兵出　甘氏曰营室动有土功事　郗萌曰离宫一星不具忧子　郗萌曰营室一星小不明祷祀不实鬼神不享一曰国家多疫　郗萌曰将有土功之事则占于营室　营室二星亡则辅臣病死　营室东壁四星四辅也欲
　　其正中有二星二舍也欲其实正犹方实其旁
　　多小星也　又荆州占曰四辅不正则辅臣不
　　忠越职卖权二舍不实则宫女淫出入不常适媵相逾君不悉御后宫女怨旷去心　荆州占曰离宫者天子之别宫也主隐藏止息之所也　石氏赞曰营室主军粮以廪士故置羽林省道理又曰营室二星主军粮
　　东壁占七
　　石氏曰东壁二星九度【古十五度】度距南星先至去极八十六度【在黄道内十二度半】春夏为金秋冬为水【巫咸曰东壁土星也】东壁南九尺为中道【卫之分野】　佐助期曰东壁主文章神名瞻工姓刑孙王　北官候曰东壁一名天池一名天术　巫咸曰东壁为天梁　孝经章句曰东壁市也又曰天市圣洽符曰东壁主土功之事　黄帝占曰东壁失色
　　大小不同则王者好武经士不用图书隐藏天下咸愚甘氏占曰东壁主土星动则土功事兴　东壁星明
　　大王者明道术学大兴国有君子　郗萌曰东壁离徙作治田就聚以田宅为忧一曰将有土功之事占于东壁　石氏曰东壁主文章图书府故置垒壁以卫后石氏赞曰东壁主文章万物犯壁本乡　洪范曰北方七宿九十九度今九十八度四分度之一

　　唐开元占经卷六十一
<子部,术数类,占候之属,唐开元占经>
　　钦定四库全书
　　唐开元占经卷六十二
　　唐　瞿昙悉达　撰
　　西方七宿占三
　　奎宿一
　　石氏曰奎十六星十六度【古十二度】度距西南大星先至去极七十度【在黄道内十四度少】春夏为金秋冬为水【巫咸曰奎金星也】奎南九尺是中道【鲁之分野】　佐助期曰奎主武库兵神名列常姓均刘方　西官候曰奎一名天库一名天边偏将军武库军库也　奎者天之防也沟渎陂池江河汉也其木榆也其物牛筋革奎金星也　天官书曰奎曰封豕一名天豕　诗纬曰奎为女令　圣洽符曰奎者沟渎也　孝经章句曰奎府廷也　巫咸曰奎为天库又曰奎娄春狱　郗萌曰将有沟渎之事则占于奎其西南大星所谓天豕目者也亦曰大将故欲其明也　防占曰奎大星大将军其欲明而行列两头免近河以候水兵芒角动摇进退国必用兵或曰有赦令　二十八宿山经曰奎山娄山相连奎娄星神常居其上　黄帝曰奎星芒角动摇国必有兵不出年中　河图曰帝淫泆政不平则奎有兵　文曜钩曰奎星直期九年主弑天下无文法兵官营垒不宁　甘氏曰奎星动有沟渎之事郗萌曰奎头大星色黄忽然不明者将军叛王也非其旧故黄也　荆州占曰奎中星明者水大出　石氏赞曰奎主军兵禁不时故置将军以领之又曰奎主库兵秉统制政功以成
　　娄宿占二
　　石氏曰娄三星十二度【古十五度】度距中央星先至去极八十度【在黄道内十二度】春夏为水秋冬为火【巫咸曰娄水星也】娄南九尺是中道【鲁之分野】　佐助期曰娄主苑牧神名及方姓台卫　黄帝曰娄主宗庙五祀一名天府郊太牢也　西官候曰娄一名宻官一名国市一名天庙库娄者天独禄车也主为聚众之事其木柱也其物铅锡银黄金石圣洽符曰娄者聚众也　孝经章句曰娄市也　巫咸
　　曰娄为天狱　郗萌曰有聚众之事则占于娄　海中占曰天子孝则娄星明大天下太平　郗萌曰娄星直有执主之命者就聚国大不安一曰星明大则赋敛时防占曰娄星明则王者郊祀天享之天子明臣子
　　多忠孝王者多子孙天下和平娄不明大小失色不修五祀　石氏赞曰娄主苑牧给享祀故置天仓以养之娄主苑牧有掩敛葢藏以春营
　　胃宿占三
　　石氏曰胃三星十四度【古十一度】度距西南星先至去极八十二度【在黄道内十二度】春夏为木秋冬为水【巫咸曰胃金星也】胃南九尺是中道【赵之分野淮南子洪范曰魏分】佐助期曰胃主廪仓神名稽览姓研骨白　西官候曰胃一名天中府一名宻官为兵为丧【金星也】　圣洽符曰胃者仓廪也　孝经章句曰胃者库也　天官书曰胃者天库　百二十占曰胃为天府藏也　郗萌曰将有仓囷之事占于胃　二十八宿山经曰胃山昴山东与毕山相连在赵常山中央其山最髙大胃昴毕之神常居其上　甘氏曰胃动有输运之事胃星明者王者郊天得福天下和平星不明大小失位　海中占曰胃星明大王者须祀则寿命长子孙昌　郗萌曰胃星明大仓廪实胃星离徙仓谷不出其星就聚谷大贵民流于道　荆州占曰胃中星众者谷聚星少谷散　石氏赞曰胃主仓廪五谷基故置天囷以盛之　又曰胃宿三星主仓廪阴收积聚【一云万物积聚】知入藏
　　昴宿占四
　　石氏曰昴七星十一度【古十五度】度距西南第一星先去极七十四度【在黄道内四度少】春夏为火秋冬为金【巫咸曰昴火星也】昴南九尺是中道【赵之分野淮南子曰魏分】　佐助期曰昴主狱事神名敖姓金宋赵胜　西官候曰昴一名武一名天防一名天路胡星主兵主丧其一星亡邦有兵水星也　甘氏曰昴茅也　郗萌曰昴有一星大名黄星其星明者天下安不明者天下大凶　巫咸曰昴为天耳目　黄帝曰昴星天牢狱也王者承天以利狱事以检淫奢其星不欲明明则天下多狱者　春秋纬曰昴为旄头房衡位主胡星阴之象　圣洽符曰昴者白衣【巫咸曰昴为白衣聚】又曰胡聚　孝经章句曰昴市府廷也　郗萌曰将有白衣之防则占于昴　尔雅曰西陆昴也一曰天狱石氏曰天街者昴毕之间阴阳之所分中国之境界【天官书曰阴阴国阳阳国孟康曰阴西南维河山以北国也阳河山以南国也】　元命包曰帝位明即昴星光大　甘氏曰昴星明天下多犯狱昴星动摇必有大臣下狱又曰有白衣之防又曰昴星大而数动尽跳者胡兵大起不出年中又曰昴一大星跳跃余皆不动者胡欲侵犯边境期年中或三年　郗萌曰昴星明大则牢狱平昴星皆明与奎星等者水满天下昴七星黄道起　昴有一星亡者多兵为丧　五官
　　书曰白帝行德毕昴为之围围三暮德乃成不暮及围不合德不成　石氏赞曰昴主狱事典治囚故置卷舌以慎疑　昴主狱事系凌淫化伐所犯谋是当
　　毕宿占五
　　石氏曰毕八星附耳一星【附耳主听察也】十七度【古十五度】度距左股第一星先至去极七十八度【在黄道外六度太】春夏为金秋冬为水【巫咸曰毕火星附耳水星也】毕北七尺是中道【赵之分野王者执毕前驱即其象也一曰囚车今掩兔者曰毕亦其义也故主弋猎其大星曰天高一曰边将邦外候也淮南子曰魏分野】　佐助期曰毕主边兵神名扶骨姓傅儿侯　皇甫谧曰一名天耳一名天目一名风口　西官候曰毕一名浊一名天罡一名天都尉主制候四方　圣洽符曰毕者兵一曰清池宫　河图曰毕为天罡也　孝经章句曰毕府廷也　巫咸曰毕为天狱　郗萌曰毕主山河以南中国也中国于四海内则在东南为阳阳则曰岁星荧惑填星占于街南　春秋纬曰毕罕车为边兵主弋猎阳微掇故置附耳在大星旁司天下摇动谗臣乱主　春秋纬曰毕为边界天街主守备外国故立附耳以闻不祥　郗萌曰将有田猎之事则占于毕黄帝曰毕左股大星边将也主边邦胡狄候五帝三王垒外域其国倍叛其星耀芒其星欲明明则远夷来贡失其色大小不如其故则边境还自乱中国不宁天以毕罪扫奸雄平通外域　西官候曰毕大星边将军也星动有芒角边将有急　百二十占曰毕主弋猎为阳国昴为阴国日月五星出阳国即有水入阴国即旱上教不行　黄帝曰其国背叛毕星燿芒　元命包曰毕星光大色度和同天下太平国号未央　郗萌曰毕星动摇有谗臣毕一星亡为丧一曰为兵毕中星出国内乱一曰国无主毕星明大则边无近远夷贡来王廷中毕离移天下狱大乱其星就聚法令大酷其明太平不明天下谋为乱　列宿说曰毕星动者边城有兵起石氏曰附耳着毕司街候邪　巫咸曰附耳火官也黄帝曰附耳摇动有田之事　洛书曰附耳角动谗贼将起　春秋纬曰附耳明贼动【宋均曰贼盛也】中国微边兵惊外国交鬬连年大将虏主败失附耳摇动非其处有乱臣在侧者一曰主忧愁　论语防曰附耳明盗贼令郗萌曰附耳入毕口直一星期四十日直二星期三十日直三星期二十日直四星期十日直五星期七日直六星期三日兵起　附耳入毕中为兵革入深大附耳缩结王命兴辅佐出　附耳动兵大起边兵尤甚　石氏赞曰毕主边兵备夷谋故置天弓以射之　毕为天街主边兵守备境界知暴横　附耳移动谗邪行
　　觜觿占六
　　石氏曰觜觿三星一度【古六度】度距西南星先至去极八十四度【直黄道外十二度太】春夏为水秋冬为土【巫咸曰觜金星也】觜北三尺是中道【晋魏之分野淮南子曰赵分】　西官候曰觜觹主斩刈左足一名白虎将一名天将斧钺白虎首主外军其外梁也其内魏也其木杨其物钱金器矾石金星也　圣洽符曰觜觹参伐天市梁也　石氏曰觜觿者内主梁外主巴汉一曰觜觹者三军之候也　巫咸曰觜为宝货又为天货　天官书小三星隅置曰觜觹为白虎首主葆旅之事【如淳曰关中俗谓桑榆蘖生曰葆晋灼曰葆菜也野生谓之旅】　列宿説曰觜觿动葆旅起将有葆旅之事则占于觜　二十八宿山经曰觜觿山与参山相连在魏天山西南觜参星神常居其上　甘氏曰觜觹三星行军府藏也其星欲明明则国盈军有储其星不明不以出军行将天下军士无食王者将出必察其星　百二十占曰觜大鳬其星明则盗贼众　石氏曰觜星动明寇戎发盗羣行郗萌曰觜星近参左股臣有谋其君者若主之命夺
　　主之藏近右股大臣谋伐其主若有大命　觜星明大将得势　石氏赞曰觜参主葆旅收敛故置参伐山相助
　　参宿占七
　　石氏曰参十星十度【古度同】度距中央西星先至去极九十四度半少【在黄道外二十三度半】春夏为水秋冬为土【巫咸曰参金星也】参北十三尺是中道【晋魏之分野左氏子产曰昔髙辛氏有二子伯曰阏伯季曰实沈不相能寻干戈以相征伐注曰寻用也传曰后帝不臧注曰后帝尧也曰迁阏伯于啇丘主辰注曰商丘宋地主祀辰星大火也曰商人是因辰为商星迁实沈于大夏主参淮南鸿烈曰赵分】　佐助期曰参伐主斩刈神名虚啚姓祖及　黄帝曰参应七将也中央三小星曰伐天之都尉也主胡鲜卑戎狄之国故不欲其明也　孝经章句曰参伐市府廷也又为天尉　巫咸曰参为衡　石氏曰参伐一名钟龙　天官书曰参为白虎三星直也为衡右下有三星锐曰罚【晋灼曰星邪列为锐】为斩刈事其外四星左右扇股也参一名伐一曰大辰一曰天市一曰鈇钺又为天狱　彗星要占曰参者天之市也伐者天之都尉也天之车骑也与狼狐同精天之候蜀也主南夷戎之国一曰晋地　玉厯曰参中央星主命左星主左司马右星主右司马左臂主天门右臂主天狱　西官候曰参左大星左将军也右大星右将军也中央三星三将军又三小星小将军也主胡鲜卑越野诸君王也其星动摇兵起　圣洽符曰参者白虎宿也足入井中名曰滔足虎不得动天下无兵足出井外虎得放逸纵暴为害天下兵起　元命苞曰参主斩刈所以行罚也又主权衡所以平理也又主边城九驿故不欲其动也参白虎之体也其星三列三将也东北星曰左肩主左将军西北星曰右肩主右将军东南星曰左足主后将军西南星曰右足主徧将军　黄帝占曰参星天右将军也天市石武金性刚强斩刈平时参应七将其中三星列三将也右肩右足右将也左肩左足左将也白虎性有怒左足下有井星动而防之以节其势凡七将明大天下之兵精卫帝有方茂明芒角又张赤燿横射三军骇动帝自躬甲　郗萌曰参为横衡不正天下倾　百二十占曰参为将军常以夏三月视参两足进前兵起若退却兵罢国宁又视参两星动摇则兵起子有忧一曰虫苖　易纬曰参无头国分兵彊　圣洽符曰参伐者衣冠衡石天子之师也春秋纬曰参伐灭絶臣弑君子弑父　石氏曰参左足不入井中兵大起参星不欲动动则兵起其星不具其军亡地星失其色其军散败蹉跌不常王臣不忠外其心　参中央星差南胡人入塞复正胡人出　郗萌曰参星移名曰失天客伐主人明动者兵军大起参两肩外向而大者兵外彊其内向而大者兵内彊　参左股亡则东方南方不可举兵右股亡则西方北方不可举兵　参左足入玉井中兵大起天下大水若其有丧山石为怪　参为天刑主伐星大则兵起进退迫居及客畨息皆为刑急　参星明者大将执势夺去威权天下变易　参星不明大将疾　参星离处大将逐就聚大将诛戮　参中央星差北胡人北　荆州占曰参星芒角动摇边候有急天下兵起　参肩细微天下兵弱石氏曰参四足有进者将出有退者无功失势进者谓移北也退者谓南也　春秋纬曰伐有角黄芒天子灭春秋纬曰数世絶则伐生角　合诚图曰伐有角诸
　　侯之寝排门閤　甘氏曰参伐动者有斩伐之事　巫咸曰伐水宫也　郗萌曰参伐星明大则斩刈行　伐三星去疏则法令缓数则法令急　伐三星不欲明明与参等者天下大臣皆谋去其君是谓不理　伐星大则兵起　百二十占曰伐星移南胡山塞移北胡山塞石氏赞曰参伐斩刈隂气孳故置玉井以给厨　参
　　伐主斩刈摧伤九州合谋自败失　刘向洪范传曰西方八十三度今八十度










　　唐开元占经卷六十二
　　钦定四库全书
　　唐开元占经卷六十三
　　唐　瞿昙悉达　撰
　　南方七宿占四
　　东井占一
　　石氏曰东井八星钺一星三十三度【古二十九度】度距北南辕西头第一星先至去极七十度【在黄道外二度半】春夏为火秋冬为水【巫咸曰东井水星也】日月五星行贯井是中道秦之分野　黄帝占曰东井天府法令也天谗也一名东陵一名天井一名东井一名天关一名天阙一曰天之南门三光之正道行不出其中为天下无道三光行经其中不得留守东井主水用法清平如水王者心正得天理则井星正行位主法制着明左垣四星四辅也右垣四星以辅赤帝井中六星主水衡其星明大水横流　孝经章句曰东井为天渠　巫咸曰东井为天亭天候又曰井鬼夏狱　广雅曰东井曰鹑首　玉厯曰东井曰天齐　齐伯曰东井天渠也主于员山又为其国市何法盛悬象说曰井女主之象也　百二十占曰东井为天池　二十八宿山经曰东井舆鬼山在秦火山南井鬼星神常居其上　圣洽符曰井钺星大而明斧钺且用兵起　易纬曰钺星明主自逋诸侯乱　石氏曰东井堕天下涌水　井钺去则水满　甘氏曰用法平王者心正则井星明行位直　钺星明则臣多犯罪者海中占曰井钺一星司淫奢其星不欲明明则斧钺用以斩伏诛之臣　焦延寿曰天钺星不与井齐则大臣有斩者以欲然也　郗萌曰斧锧用王命兴辅佐出　石氏赞曰东井主水衡以平时故置钺星斩淫奢　东井八星主水衡井者像法水法水平定执性不淫故主衡
　　舆鬼占二
　　石氏曰舆鬼五星四度【古五度】度距西南星先至去极六十八度【在黄道内太】春夏为火秋冬为水【巫咸曰鬼土星】舆鬼南六尺是中道【秦之分野】　郗萌曰弧射狼误中参左肩舆尸于鬼鬼之言归也　南官候曰舆鬼一名天鈇锧一名天讼主察奸天目也　孝经章句曰舆鬼为夏狱又曰天金玉府也又名天匮天圹其星明则兵起而战不用节无兵兵虽在外不战　黄帝占曰舆鬼南星【石氏曰南二尺一星】积布帛西星【石氏曰西二尺一星】积金玉北星【石氏曰北二尺一星】积铢钱东星【石氏曰东二尺一星】积马中央星积尸　石氏曰鬼东北一星主积马东南一星主积兵西南一星主积布帛西北一星主积金玉此四星有变则占其所主也中央色白如粉絮者所谓积尸气也一曰天尸故主死丧主祠事也一曰鈇锧故主法主诛斩　郗萌曰舆鬼中者为锧鬼星章明人民更相请召五谷熟成　玉厯曰舆鬼为天尸朱雀颈中星如粉絮鬼为疫害　南官候曰舆鬼者天庙主神祭祀之事其国秦也其木杨也其物马牛羊虎也　郗萌曰舆鬼星明大岁熟不明民大散其星移徙民大愁政令急　舆鬼星皆动其色瞳曈望之若有光上赋敛重数徭役繁多万民悲怨不出五年身死家亡又曰见此灾后连年大水秦国尤甚　舆鬼质星欲其忽忽不明不明则安明则兵起斧钺且用　石氏赞曰舆鬼视明察奸谋故置五诸侯以刺之　舆鬼五星主视明从阴视阳不失精
　　栁占三
　　石氏曰栁八星十五度【古十八度】度距西头第三星先至去极七十七度【在黄道外十二度】春夏为水秋冬为火【巫咸曰栁土星】栁北六尺是中道【周之分野】　南官候曰栁天府也一名天相一名天大将军天少府也其国狄也其木桑也其物羊豕也　尔雅曰咮谓之栁栁鹑火也一曰注音相近也圣洽符曰注者木功也　孝经章句曰栁天库也
　　巫咸曰栁为木官主工匠又曰栁为天库　天官书曰栁为鸟注主草木　齐伯曰栁者生于道泽之山为其国府庭也　郗萌曰将有木功则占于栁　二十八宿山经曰栁山七星山张山皆相连在周嵩高山东北栁七星张星神常居其上　黄帝占曰栁者朱雀颈也主卿相大臣之防凡八星以防诈伪其星欲明明则大臣重镇以防不虞其不明王者失令宫室不安　春秋纬曰参注灭絶臣弑君子弑父　郗萌曰栁星位直天下谋伐主其星就聚兵满国其星不明德弊离其星明国安昌　注星明防养具　注举首王命兴辅佐良石氏赞曰栁主上食和味滋故置天稷以祭祀　栁主上食长养形仁以行恩成其名
　　七星占四
　　石氏曰七星七度【古十三度】度距中央大星先至去极九十度【在黄道外二十一度少】春夏为火秋冬为水【巫咸曰七星水星也】七星北十三度是中道周之分野　黄帝占曰七星赤帝也一名天库一名天御府于午火隆入中宫德于土星主衣裳帝冠被服绣之属　皇甫谧曰七星一名延颈　南官候曰七星一名天员天府也主保葆旅之事　玉厯曰七星一名天河　百二十占曰七星为员官一名津桥　宋均曰注候七星也　圣洽符曰七星者倍海也巫咸曰七星为赐货又天廷　天官书曰七星颈为
　　天员官主急事　郗萌曰七星为天帝守诸羣盗贼列宿占曰七星主兵　黄帝占曰七星正主阳朱雀心也星主衣裳鸟之翅也以覆鸟身以主衣裳也其星欲明明则王道大昌君子家不隐贤人不逃藏其星不明中辅逃亡贤良不处天下虚空王者开四门则七星光泽天援纲纪　甘氏曰七星动者兵起　郗萌曰七星大则枲麻熟成　七星明执政者平不明天子疾　七星离天下易政家殊计　石氏赞曰七星主衣裳葢身躯故置轩辕裁制之又曰德归好性信有成故以衣裳属七星
　　张宿占五
　　石氏曰张六星十八度【古十三度】度距应前第一星先至去极九十七度【在黄道外二十六度半】春夏为木秋冬为水【巫咸曰张水星也】张北十三尺是中道周之分野　南官候曰张为天府也一名御府宝文玉神之藏也一名天玉被服也一名天倡其星明即天子昌　齐伯曰张者生于江水之山为天库一曰生于道释之山为周库又为都官　黄帝占曰张天府也朱雀嗉也主帝之珠玉宝宗庙所用天王内官衣服其辅帝中宫内张外翼以卫帝宫　圣洽符曰张者主酒食　孝经章句曰张为天相王者珍宝物宗庙所用其西四星四辅也帝宫内翼外张以匡帝宫　天官书曰张嗉为防主觞客　南官候曰张者为防主觞客之事其木梧桐其物粟鸡狗羊皮其国周也　列宿説曰张主赏与星动者有赏与之事　黄帝占曰张星明大则王者行五礼得天下之中其不明修礼退金官以木官代之则星光明　海中占曰张星不明王者少子孙　郗萌曰张星明大则防养具若张星不明多病者移徙者天下有逆民就聚者有兵　石氏赞曰张主赐客宾主嬉故近【一本云故置之】少微礼义时　张主长养位盛阳人君向治统纲纪
　　翼宿占六
　　石氏曰翼二十二星十八度【古十三度】度距中央西星先至去极九十九度【在黄道外二十度半】春夏为金秋冬为土【巫咸曰翼金星也】翼北十二尺是中道楚之分野　南官候曰翼主天昌五乐八佾也一名化宫一名天都市一名天徐以和五音　石氏曰翼天乐府也主辅翼以卫太微宫法九州之位入为将士相绳直有例内外小星四十六官各随其度小臣之象也　圣洽符曰翼者宾客也　孝经章句曰翼者市也　百二十占曰翼为天倡倍海也天旗天都也其国楚其木茱萸也其物辕干也奴婢毛羽节器也　黄帝占曰翼和五音调笙律五辅以卫太微宫九州之位入为宰相其星明则帝徳明王者纳贤征圣有进言之庆礼乐大兴天下和平其星不明天子有忧将有负海之客礼乐不和律吕不调　巫咸曰翼天羽翼又为负海　天官书曰翼为羽翮主远客　二十八宿山经曰翼山轸山相连在楚门山中央最髙翼轸星神常居其上　郗萌曰将有负海之事则占于翼也列宿说曰翼主蛮夷其星动则蛮夷来见天子者
　　黄帝占曰翼星光芒明帝臣羣圣三王清彻圣贤有期集防之庆礼乐大兴天下和平　郗萌曰翼明大则四夷宾服　翼星徙天子举兵征伐其星就聚天下相伐其星明旗用其星不明天下无忧　石氏赞曰翼主天倡以戏娱故近太微竝尊嬉　翼二十二星主天倡建旗秉节物满张
　　轸宿占七
　　石氏曰轸四星长沙一星辖二星十七度【古十六度】度距西北星先至去极九十九度【在黄道外十五度少】春夏为木秋冬为土【巫咸曰轸金星也】轸北十三尺是中道楚之分野　南官候曰轸一名天志主风死丧东小星辖西小星辖膏轸同合边兵起膏去轸二尺所进近轸名为天膏辖者车骑发膏辖反故车骑罢远兵息　圣洽符曰轸者车事也孝经章句曰轸府廷也车也　巫咸曰轸天库楚国
　　星也防稽也轸天子政朝也　南官候曰轸者天员府也其国楚也汉江荆湘衡也其木松栢弓其物青枲帛也　齐伯曰轸者生于蒙山长为楚之国为府廷　黄帝占曰轸主察凶灾冡宰之臣四辅也　天官书曰轸主风　黄帝曰轸者以候王者寿命故置长沙一星主延期辖二星主侯王左辖为同姓右辖为异姓长沙辖星欲明明则寿命长天下不亡也细微亡不见七日其位王侯当之　天官书曰长沙星不欲明明与四星等若五星入轸中兵大起　郗萌曰轸北小星去轸数寸者辖也辖明与四星等若辖进退兵大起轸南小星去轸二尺者膏也辖进膏博轸是谓天亡膏三日车骑发辖膏各反其处车骑罢有兵而辖远轸者兵罢　百二十占曰轸为天车车失辖则倾　郗萌曰轸星明大则车驾备　轸星及长沙星明天子内佐亲彊　轸星移徙天子忧谋兵其星就聚兵大起　轸星流不正又无一星如车无辖国主忧　将有军出入则占于轸　轸辖举南蛮侵　列宿説曰辖星动车骑用　石氏曰辖二星不欲明明则轁车行罔辖欲进相去七寸相去一尺以外皆凶　郗萌曰轸星明兵大起　百二十占曰辖星动摇三月车马大凶　黄帝曰长沙明则主寿长　洛书曰长沙明下大臣逆谋兵乃生　春秋纬曰长沙左辖中星不欲明明与四星等兵大起　石氏曰长沙星明王者保庆子孙昌　巫咸曰长沙明天子寿丰　石氏曰轸主死丧知凶灾故设长沙以延期　石氏曰轸四星主死丧建时立节威严庄春王小终季夏殃　巫咸曰长沙木官也　长沙一星主囚亡　洪范曰南方一百七度今一百十二度





　　唐开元占经卷六十三
　　钦定四库全书
　　唐开元占经卷六十四
　　唐　瞿昙悉达　撰
　　分野畧例
　　宿次分野一
　　角亢郑之分野自轸十二度至氐四度于辰在辰为寿星三月之时万物始达于地春气布养万物各尽于其天性不罹天天故曰寿星【尔雅曰寿星角亢也郑注月令曰仲秋者日月防于寿星一名库营皇甫谧曰寿星一名天库一名天翼一名天正天官书曰角亢氐兖州淮南子曰角亢郑也费直周易分野曰自轸七度至氐十一度为寿星蔡伯喈月令章句曰自轸六度至亢八度谓之寿星之次未之分野曰郑星得角亢也】颍川之文城定陵襄城阳颍阴长社阳翟郏【八县颍川郡秦置】东接汝南西接农特得新安宜阳【二县属农郡汉武帝置】皆韩之分野【韩世家曰韩氏姬之苖裔也韩武子事晋得封于韩也】诗风陈郑之国与韩同星分也【陈世家曰陈本太昊之虚也周武王克殷求舜后得妫汭封之于陈以奉舜祀为胡公淮阳国之陈县则其地也】郑国今河南之新郑是也【新郑县也河南郡秦三川郡也汉高帝改名焉】本高辛氏之火正祝融之虚【重黎为帝喾高辛氏居火正甚有功能尤融天下帝喾命曰祝融祝大也融明也】及成臯荥阳【二县也属河南郡户也】颍川之嵩阳城【二县也】皆郑之分也【郑世家曰周宣王封庶弟友于郑是为桓公也】属兖州【尚书禹贡曰济河惟兖州周官曰河东曰兖州未央分野曰郑治颍川从荥阳南至梁山东至龙山今为颍川】氐房心宋之分野自氐五度至尾九度于辰在夘为大火东方为木心星在夘火出木心故曰大火【尔雅曰火辰房心尾也大火谓之辰也语曰参辰亦曰参商谓参星与心星也已释于魏次注中郑注礼记月令曰季秋者日月防于大火斗建戌之辰也周礼曰大火一名味一名天马皇甫谧曰大火一名天相一名天府天官书曰房心豫州淮南子曰氐房心宋也费直曰自氐十一度至尾八度为大火蔡氏曰自亢八度至尾四度谓之大火之次未央分野曰宋星得房心今为梁也】梁【秦砀郡汉高帝改为梁国也】楚【汉高帝置楚周宣帝以为彭城郡也】山阳郡【汉景帝分梁国置】东平【汉景帝分梁国置济东国宣帝改为东平国也】济阴【汉景帝分梁国为济阴国】东郡之须昌寿张【二县也寿张本名寿良汉光武避叔讳改为寿张也】皆宋之分野周分微子于宋今之睢阳是也【睢阳县属梁国周成王封纣庶兄微子于宋以奉殷祀】本陶唐火正阏伯之虚也【阏伯高辛氏之长子也居商丘也】济阴定陶【定陶县也属济阴国】诗风曹国是也【周武王封弟叔振铎于曹定陶县是也】属豫州【尚书禹贡荆河惟豫州周官河南曰豫州未央分野曰宋治下蔡淮阳从南恒至济汉水沛郡济阳太行东海今为梁也】尾箕燕之分野自尾十度至南斗十一度于辰在寅为析木尾东方木宿之末斗北方水宿之初次在其间隔别水木故曰析木【尔雅曰析木谓之津箕斗之间汉津也郑注月令曰孟冬者日月防于析木而斗建亥之辰也周礼曰析木之津一名天昭一名汉津皇甫谧曰析木一名天丞相一名天司空一名天家子一名天津天官书曰尾箕幽州淮南子曰尾箕燕也费直曰自尾九度至南斗九度为析木之津蔡氏曰自尾四度至南斗六度谓之析木之次未央曰燕星得尾箕也】周武王定殷封召公于燕其后三十六世与六国竝称王【王易王也】东有渔阳右北平辽东辽西西有上谷代郡【六郡竝秦置】鴈门【郡秦置】南得涿郡之易容城范阳北新城故涿县良乡新昌【八县也涿郡秦置】勃海之安次【安次县也勃海汉高帝置】皆燕之分也属幽州【周分冀州置幽州周官曰东北曰幽州尔雅曰燕幽州未央曰幽州治蓟南至积石东至恒山今为上谷渔阳右北平辽东辽西涿郡也】南斗牵牛吴越之分野自南斗十二度至须女七度于辰在丑为星纪星纪者言其统纪万物十二月之位万物之所终始故曰星纪也【尔雅曰星纪斗牵牛也郑注月令曰仲冬者日月防于星纪建子之辰也皇甫谧年厯曰星纪一名天津一名天府一名天茍一名天鸡天官书曰斗江湖牵牛女栁州淮南子曰斗吴越也高诱注吕氏春秋曰斗吴也牛越也费直曰自南斗十度至须女五度为星纪蔡氏月令章句曰自南斗六度至须女二度谓之星纪之次未央曰吴越星得牛斗】今之防稽九江【二郡秦置】丹阳【秦为漳郡汉武改为丹阳】豫章【汉高帝置】庐江【汉文帝分淮南置】广陵六安【汉武帝改江都国为广陵国分衡山立六安国也】临淮【郡汉武帝置也】皆吴之分也【史记吴世家曰吴太伯周太王之长子也与弟仲雍让国于季厯奔荆蛮之地断髪文身荆蛮义而归之自号句吴国武王克殷求太伯仲雍之后得仲雍曽孙周章封之于吴也】今之苍梧欝林合浦交趾九真日南南海皆越之分也【越世家曰越之先夏少康之庶子封防稽曰无余以奉禹祀十有余世微弱为民禹祀中絶千有余载后有子生而能言我无余之苖裔也越人尊以为君号曰无余王也至孙允常越复兴焉】竝属州【禹贡曰淮海惟州周官曰东南曰州未央曰吴越北至大江南至山东至海西至洞庭】须女虚齐之分野自须女八度至危十五度于辰在子为枵也者黒北方之色枵者耗也十一月之时阳气在下阴气在上万物幽死未有生者天地空虚故曰枵也【郑注月令曰季冬者日月防于枵斗建丑之辰也周礼曰枵一名天一颛顼之虚皇甫谧曰枵一名女一名少府一名河鼓一名天机天官书曰虚危青州淮南子曰虚危齐也费直曰自须女六度至危十三度为枵蔡氏曰自须女二度至危十度谓之枵之次未央曰齐星得虚危】东有菑川【汉文帝分齐国为菑川国】东莱【郡汉高帝置】琅邪【郡秦置】高宻【汉宣帝改胶西国为高宻国】胶东【汉高帝分齐为胶东国】南有太山【郡汉高帝置】城阳【汉文帝分齐国立城阳国】北有千乘【汉高帝立为国】得清河以南勃海之高乐高城重合阳信西有济南【汉文帝分济国立济南国】平原【汉高帝置】皆齐之分也【齐世家曰齐太公望佐周武王而王乃封太公于齐武王崩成王命齐国东至于海西至于河南至于穆陵北至于无棣而都营丘也】属青州【禹贡海岱惟青州周官曰东曰青州尔雅曰齐曰营州则青州也未央曰齐治营依于营丘北至燕西至九河南至菑水东至海】危室壁卫之分野自危十六度至奎四度于辰在亥为诹訾诹訾叹息也十月之时阴气始盛阳气伏藏万物失藏养育之气故哀愁而叹悲嫌无阳故曰诹訾【诹訾者古诸侯也帝喾娶诹訾氏女生摰势尧兄也尔雅曰诹訾曰营室东壁也一曰豕韦夏氏之御龙氏国也左传曰苌对周景王曰蔡侯弑其君之岁岁在豕韦也郑注月令曰孟春者日月防于诹訾而斗建寅之辰也周礼曰诹訾一名豕韦一名颛顼一名诹訾一名天府一名北陵一名卿中天官书曰营室东壁并州淮南子曰营室东壁也费直曰自危十四度至奎一度为诹訾蔡氏曰自危十度至东壁八度谓之豕韦之次未央曰卫星得营室东壁也】今东郡【秦置】魏郡【汉高帝置之】黎阳河内郡【汉高帝置本殷之旧都周既克殷分其畿内为三国诗风鄘卫国是也】野王朝歌皆卫之分也卫为翟人所灭文公徙封楚丘后三十年子成公迁于帝丘今濮阳是也属并州【周分冀州置并州周官曰正北曰并州今分野无并州所部郡县并州凡九郡悉在燕赵秦次中未详也未央曰卫置濮阳其地从王水以东至沛今为东郡也】奎娄鲁之分野自奎五度至胃六度于辰在戌为降娄降下娄曲也阴生于午与阳俱行至八月阳遂下九月阳防剥卦用事阳将剥尽阳在上万物枯落卷缩而死故曰降娄【尔雅曰降娄奎娄也郑注月令曰仲春者日月防于降娄而斗建夘之辰也周礼曰降娄一名清明皇甫谧曰降娄一名天官天官书曰降娄鲁徐州淮南子曰奎娄鲁也费直曰自奎二度至胃三度谓之降娄之次未央曰鲁星得奎娄】东至东海【郡汉高置】南有泗水【泗水国汉武帝分东海郡立也】至淮得临淮之下相睢陵僮取虑皆鲁之分也周成王以少昊之虚曲阜封周公子伯禽为鲁侯以为周公主也【鲁世家曰周武王尅殷封弟周公旦于少昊之虚周公佐武王不就封武王崩成王命周公子伯禽代居国是为鲁公也】属徐州【禹贡曰海岱及淮惟徐州尔雅曰齐东曰徐州而周罢徐合青汉武复置徐州未央曰东至温水西至荥阳北至代南至江】胃昴赵之分野自胃七度至毕十一度于辰在酉为大梁梁强也八月之时白露始降万物于是坚成而强故曰大梁【尔雅曰大梁昴也郑注月令曰季春日月防于大梁斗建辰之辰也注周礼曰大梁一名大阳一名西陵皇甫谧曰大梁一名耕田一名天仓一名天狱一名大军一名偏将军天官书曰昴毕冀州淮南子曰昴毕魏也费直曰自胃四度至毕八度为大梁蔡氏曰自胃一度至毕二度为大梁之次未央曰赵星得参伐也】赵本晋地分晋得赵国【汉高帝以邯郸郡为赵国】北有信都【汉高帝立】真定【国汉武帝立】常山【郡汉高帝置本因山为名恒山郡汉文帝讳恒故改曰常山也】又得涿郡之高阳郑州乡【二县也涿郡汉高帝立】东有广平【国汉武帝立】钜鹿【郡汉高帝置】清河【国汉文帝分赵国立】又得勃海之东平舒中武邑文安东州城平章武【六县也汉置河以北也】南至浮水【水名一作漳水】繁阳内黄斥丘【三县属魏郡高帝置】西有太原【郡秦置】定襄【郡汉高置】云中【秦置】五原【秦九原郡汉武帝改】朔方【汉武帝开置】上党【秦置】本韩之别郡远韩近赵后卒降赵皆得之自赵夙后九世称侯四世敬侯徙都邯郸后三世有武灵王五世为秦所灭【赵世家曰赵氏之先帝颛顼之苖裔伯益之后也又虞舜妻之姚姓之女赐姓嬴氏厯夏殷世为诸侯后造父为周穆王御而西巡狩而偃王反缪王日驰干里还攻徐破之乃赐造父赵城由此为赵氏】属冀州【禹贡曰冀州既载壶口治梁及岐周官曰河内曰冀州未央曰赵治邯郸北至常山代郡】毕觜参魏之分野自毕十二度至东井十五度于辰在申为实沈言七月之时万物极茂阴气沈重降实万物故曰实沈【高辛氏有二子伯曰阏伯季曰实沈而不相能后帝不臧迁阏伯于商丘主辰商人是因故为商星迁实沈于大夏主参唐人是因故参为唐星至周武王感灵梦而生叔虞成王时唐有乱周公灭唐成王因戏而封虞于唐河汾之东方百里太原郡之晋阳县是也实沈参之辰也因名次焉郑注礼记月令曰孟夏者日月防于实沈斗建已之辰周礼曰实沈一名不疑皇甫谧曰实沈一名大唐一名中尉一名天路一名天沟一名天京一名旄头天官书曰觜觿参益州淮南子曰觜觹参赵也郑注周礼保章氏曰实沈晋也费直曰自毕九度至东井十一度为实沈蔡氏曰自毕六度至东井十度为实沈之次未央曰魏星得胃昴毕也】自高陵【县也属益州】以东尽河东【郡秦置】河内【汉高帝置】南有陈留【郡汉武帝置】汝南之卲陵防强新汲【秦置】及西华长平颍川之舞阳郾许鄢陵河南之开封中牟阳武酸【酸县属陈留县则为重见也】皆魏之分也【魏世家曰毕公高之后也与周同姓高佐周武王得封于毕更为毕氏后封其苖裔曰毕万事晋献公从伐霍耿魏灭之献公以魏封万魏河东郡之永安县是也武子子悼子从治霍霍平阳郡之永安县是也悼子子昭子徙安邑河东之安邑县是昭子孙献子与赵鞅共谋祁羊舌氏分其地献子曾孙桓子与赵韩灭智伯桓子孙文侯时魏为强大周烈王赐命为诸侯文侯子武侯与赵韩灭晋分其地故参为魏之分野也】属益州【汉武帝改梁州为益州非魏地益州地尽在秦楚次中为甚畧未详其防未央曰晋治太原从魏以西至襄治之今为河东河内上党云中】东井舆鬼秦之分野自东井十六度至栁八度于辰在未为鹑首南方七宿其形象鸟以井为冠以栁为口鹑鸟也首头也故曰鹑首【尔雅曰咮谓之栁郑注礼记月令曰仲夏者日月防于鹑首斗建午之辰也周礼曰鹑首一名小章皇甫谧曰鹑首一名天禄一名天子市一名白虎将一名斧钺天官书曰东井舆鬼雍州淮南子曰东井舆鬼秦也费直曰自东井十二度至栁四度为鹑首蔡氏曰自东井十度至栁四度谓之鹑首未央曰秦星得东井舆鬼也】自农故关以西【故关古函谷关也农郡汉武帝置】京兆扶风冯翊【竝秦内史汉武帝分为三辅】北地上郡【二郡秦置】西河安定天水【三郡汉武帝置】陇西【秦置】南有巴郡蜀郡【二郡秦置】广汉【汉置】犍为【汉武帝置】武都西北有金城【汉置】武威【本休屠王地也】张掖【本昆耶王地】酒泉炖煌【炖煌本属酒泉汉武帝置】又西有防牱越巂益州皆秦也【三郡竝汉武帝开置】秦之分也【秦世家曰秦之先曰非子与赵同姓伯益之十六世孙也为周孝王养马甚息孝王封为附庸邑之于秦号曰秦嬴天水之陇县则其地也秦嬴曾孙曰秦仲周宣王使伐西戎为戎所杀宣王复命仲子庄公与四弟伐戎破之赐仲大骆之地于是居于犬丘扶风之槐里县是也】属雍州【禹贡曰黒水西河惟雍州周官曰正西曰雍州汉武帝改为凉州未央曰秦治栎阳又治咸阳今为长安北地从华山西至随流沙今为三辅巴蜀汉中陇西北地上郡也】栁七星张周之分野自栁九度至张十七度于辰在午为鹑火南方为火言五月之时阳气始隆火星昏中在七星朱鸟之处故曰鹑火【尔雅曰栁鹑火也栁七星张南方之中宿也故曰火周礼曰鸟舆七游象以鹑火也郑注礼记月令曰季夏者日月防于鹑火斗建未之长也周礼曰天井一名致方注天官书曰七星张三河淮南子曰七星张周也费直曰自栁五度至张十二度为鹑火蔡氏曰自栁三度至张十二度谓之鹑火之次未央曰周星得注张】今之河南雒阳谷城平阳偃师巩维氏【此七县属河南郡】竝周分也【周世家曰周之先曰弃弃生有神长好稼穑为舜播植百谷舜封之于邰扶风是也号曰后稷姓为姬氏曾孙公刘国于邠扶风是也十世孙曰太王为狄所侵迁于岐扶风之美阳是也大王孙文王有圣德周室方隆徙都于酆酆在京兆之杜县文王子武王灭商徙都于镐镐在京兆之长安县武王子成王营雒邑都河南郡之河南县是也或云成王居雒邑六世孙懿王迁大丘也】属三河【河南河内河东三郡是也案周之将亡惟河南一郡故以为周分野其河内河东乃在魏次中未详周分野称三河之谓矣未央曰周治洛阳西至华山东至荥泽少　室北至河南至濮水今为河东陈留】翼轸楚分野自张十八度至轸十一度于辰在己为鹑尾南方朱雀七宿以轸为尾故曰鹑尾【郑注礼记月令曰孟秋者日月防于鹑尾斗建申之辰周礼曰鹑尾一名鸟帑皇甫谧曰鹑尾一名鸟注一名天根一名旄一名树天官书曰翼轸荆州淮南子曰翼楚也费直曰自张十三度至轸六度为鹑尾蔡氏曰自翼十二度至轸六度为鹑尾之次未央曰楚星得翼轸也】今之南郡【秦置】江陵【江陵即南郡所部县即重见矣】江夏【汉高帝置】零陵【郡汉武帝置】桂阳武陵【二郡汉高帝置】长沙【郡秦为郡汉高帝改为国】及江中【秦置】汝南【汉高帝置】皆楚之分也周成王先师鬻熊之曾孙熊绎于荆蛮为楚子居丹阳后十余世至熊通号武王浸以强大后五世有庄王并有江汉之间吞陈蔡县申息服随唐后十世顷王徙于东焉【楚世家曰鬻熊祝融之苗裔也姓芈氏丹阳今南郡之枝江县是也武子文王都于郢江陵是也庄王曽孙昭王为吴所破吴兵入郢昭王奔随楚大夫申包胥求救于秦秦乃救楚大败吴师阖庐弟夫槩王反自立为王阖庐班师昭王乃得反国更都于鄀南郡郑县是也】属荆州【禹贡曰荆及衡阳惟荆州周官曰正南曰荆州未央曰楚治南至九江北至淮水东至海西至鱼腹山今为淮阳汝阳庐江长沙南海故楚治南郢也】
　　月所主国二
　　荆州占曰正月周　二月徐　三月荆　四月郑　五月晋　六月卫　七月秦　八月宋　九月齐　十月鲁　十一月吴越　十二月燕赵
　　日辰占邦三
　　石氏曰甲为齐乙为东海【司马迁班固竝以甲乙日月不占晋灼注曰海外远甲乙日时故不占之】丙为楚丁为南蛮【司马迁班固竝以丙丁为江淮海岱】戊为魏【一云戊为韩司马迁班固竝以戊己为中州河济也】己为韩【一云己为魏】庚为秦辛为西夷【司马迁班固竝以庚辛为华以西】壬为燕【司马迁班固竝以壬为赵淮南子壬为卫】癸为北夷【司马迁班固竝以壬癸为常山北淮南子癸为赵】石氏曰子为周丑为翟【一云丑魏翟梁】寅为赵【淮南子荆州占并以寅为楚】卯为郑辰为晋【班固刘表韩并以辰为邯郸一云辰为赵也】巳为卫午为秦未为中山【一云宋】申为齐【一云申为晋魏荆州占申为晋】酉为鲁戌为赵【班固云戌为赵荆州云戌为吴】亥为燕
　　灾变期应四
　　巫咸曰五星之合金星以金日木星以木日水星以水日火星以火日土星以土日月期十二辰候其灾之变以其杀时甲乙日应在金丙丁日应在水戊己日应在木庚辛日应在火壬癸日应在土五星皆同法也　岁星主木也日以甲乙荧惑火也日以丙丁填星土也日以戊己太白金也日以庚辛辰星水也日以壬癸　二十八舍以十二子故金应在火木应在金水应在土火应在水土应在木故木期十二日十二月十二岁　火期四十三日四十三月四十三嵗　土期二十八日二十八月二十八岁　金期八日八月八岁　水期十日十月十岁　又曰五星守二十八舍左为春应右为秋应前为夏应后为冬应其法随气所制前后　石氏曰凡五星行犯列舍前为春应后为秋应左为冬应右为夏应假令春以东为前西为后北为左南为右夏以南为前北为后东为左西为右秋以西为前东为后南为左北为右冬以北为前南为后西为左东为右　宋均曰灾祥见在正月则应在七月　灾祥见在二月则应在八月　灾祥见在三月则应在九月　灾祥见在四月则应在十月　灾祥见在五月则应在十一月　灾祥见在六月则应在十二月　灾祥见在七月则应在来年正月　灾祥见在八月则应在来年二月　灾祥见在九月则应在来年三月　灾祥见在十月则应在来年四月　灾祥见在十一月则应在来年五月　灾祥见在十二月则应在来年六月　荆州占曰甲乙日有变期百二十日丙丁日有变期八十日戊己日有变期六十日庚辛日有变期四十日壬癸日有变期二十日
　　顺逆畧例五
　　巫咸曰五星之行东行为顺西行为逆　韩公宾注灵宪曰当东反西则逆　石氏曰日行五寸一尺为平行日行一寸二寸为迟　甘氏曰逆日迟　韩公宾注
　　灵宪曰五星之行近日则迟　石氏曰日行一度为疾韩公宾曰五星之行远日则速　石氏曰未应去而
　　去为出　未当来而来为入　甘氏曰同形为入　日月五星与宿星同舍为合　石氏曰芒角相及同光为合　巫咸曰诸舍精相沓为合　荆州占曰相去一尺内为合　孟康曰合同舍也　石氏曰星光曜相逮为合　郗萌曰留三日为合　孟康曰舍宿也入宿度为舍　甘氏曰共行在一宿为舍　石氏曰行度所居为
　　舍　甘氏曰【阙】　　　　为宿　石氏曰留二十日以上为宿宿犹守也　甘氏曰行所当至过二十一日色润泽为居　石氏曰以度至而不去为居　石氏曰不东不西为留　郗萌曰住不移为留　石氏曰居之不去为守　甘氏曰徘徊不去其度为守　文耀钩曰留不去为守　郗萌曰二十日以上为守　东西正当为中　甘氏曰在上而下为乘　石氏曰五星入度经过宿星光燿犯之为犯　郗萌曰五星所犯木火土水同度去之七寸为犯太白一尺以内为犯　韦昭曰自下往触之为犯　甘氏曰未当入度经入为侵　甘氏曰在下犯上为陵　石氏曰在上犯下为陵　郗萌曰星围宿周回一匣为环　不周曰绕　石氏曰东西为勾甘氏曰去而复还为勾　郗萌曰星行如勾为勾
　　石氏曰南北为巳　甘氏曰再勾为巳　郗萌曰星行如巳字为已　石氏曰西入东出为贯　甘氏曰在下相侵为贯　在傍为刺　郗萌曰直至为抵　星相触而止为触　甘氏曰相切为磨　石氏曰相至为磨甘氏曰去之寸为靡　星相灭为抵　巫咸曰两体相着为薄　甘氏曰不于晦朔者为薄【虽非日月同宿阴气隆奄者为薄日光也】　石氏曰不交而食曰薄　帝览嬉曰赤黄无光为薄　孟康曰日月无光曰薄　京房曰日月赤黄为薄韦昭曰气往迫之为薄　石氏曰相陵为鬬　甘氏
　　曰倚视离而复合合复离为鬬　韦昭曰星相击为鬬郗萌曰边侵为食　京氏曰相侵之食日体三毁三
　　复行异处是为相侵食也三分日取一也　韦昭曰亏毁曰食　石氏曰光五寸以内为芒　巫咸曰光一尺以内为角岁星七寸以上谓之角　郗萌曰色非其常为变　光燿摇艳为动　甘氏曰润泽和顺为喜　石氏曰五星光芒隆谓之怒　郗萌曰壮大色强为怒石氏曰超舍而前谓之嬴　七曜曰超舍而前过其
　　所当舍之宿以上一舍二舍三舍谓之嬴　易萌气枢曰大进曰嬴　班固曰出为嬴　石氏曰退舍而复为缩　七曜曰退舍以下一舍二舍三舍谓之缩　易萌气枢曰大退曰缩　班固曰晚出为缩　甘氏曰相近为就聚　甘氏曰相远为离徙　石氏曰星月相近俱隆明为同光　巫咸曰凡五星入月中星不见为月食星星见为星食月
　　唐开元占经卷六十四
<子部,术数类,占候之属,唐开元占经>
　　钦定四库全书
　　唐开元占经卷六十五
　　唐　瞿昙悉达　撰
　　石氏中官占上一
　　摄提占一
　　石氏曰摄提六星夹大角【入角八度少去北极五十九度半在黄道内三十二度太】一名环枢一名天枢一名阙丘一名致法一名三老一名天鈇一名天狱一名天楯一名天武一名天兵星东西三三而居形似鼎足常东向天子吉昌若北向即大人失位圣人更制天下有事期三十日兵出复三十日兵罢若摄提北向向格而治十日而令出其反故位十日而兵罢　天官书曰摄提者直斗杓所指以建时故曰摄提格　巫咸曰摄提三星如鼎足左右角西南向主易姓　乐纬叶图征曰摄提为楯以其夹捧帝席也合诚图曰摄提主九卿　洛书曰摄提移政更权
　　帝览嬉曰仁道不行摄提失衡　含文嘉曰王者敬师长有尊则摄提如列无则反折【宋均注曰师者所以教人为君也长者所以教人为长也大角为帝席摄提六星携纪纲以辅大角师长象也如列者如鼎足俱东向】　春秋纬曰摄提斗携角以接下化而东向令乖行则天下更纪王者灭　文曜钩曰代提天下更纪世有名师【宋均曰主德不一则摄提代移更纪授有令名为天下师表者也】　援神契曰摄提运度主接灵石氏曰摄提色欲黄而润泽温温不明天下安明大
　　者三公恣天子弱鈇钺用　元命包曰摄提反衡天下大乱易姓兴【宋均曰反衡谓不东向也】　春秋纬曰摄提移向北王者以过见灭摄提疏濶大夫僣差　焦延寿曰摄提星近大角若不居其故近戚有谋贼王者　石氏讃曰摄提六星防纪纲建时立节伺机祥
　　大角占二
　　石氏曰大角一星在摄提间【入亢二度半去极五十八度在黄道内三十四度少】一名格一名汉星　诗纬曰大角一曰帝筵成统理纪厯枢曰大角为天栋以正纪纲一曰大角为火以其赤明也　春秋纬曰大角为坐候一曰大角为帝席以布神厚德　又曰大角者天王帝筵也　甘氏曰大角者栋星也其星光泽明大芒奋角强臣伏诛天下安宁芒之所指兵所从往者吉　石氏曰大角天栋也明则天子威行　雒罪级曰栋星亡不言王失号　尚书纬曰栋星亡罪深重诛　春秋纬曰大角不见苍帝失势　含文嘉曰王者敬诸父有差则大角光明以【宋均曰诸父伯仲叔季也角坚刚而居帝前帝敬诸父感天故应之也】　钩命决曰赤灭乱栋星去　论防曰栋星亡主旷乏　石氏曰大角贵人象也主帝座光润明大则吉光不明者若有他色青忧赤兵黑疾白丧　大角不明王者失天心强臣凌主天下有忧秦之亡也摄提不动而大角亡去　焦延寿曰大角星角起光若近天帝左右有以席荐害主者　郗萌曰大角变色有芒角大动不出三月兵大起　大角数动人主好游不居其宫驰骋天下【晋阳秋曰孝武太元二年七月乙亥大角摇三年二月乙巳作新宫帝及二后移防稽】　大角不明则天子耗衰　栋星明大天子辅强　荆州占曰栋星亡王者死　韩杨曰大角动摇主不安臣下有恶事刼主者【宋天文志曰安帝隆安五年七月癸亥大角星散摇五色元兴二年桓簒位迁帝浔阳】　石氏赞曰大角帝席色欲明光隆润泽德合同
　　梗河占三
　　石氏曰梗河三星大角北【西星入亢八度去极三十八度在黄道内四十九度】郗萌曰天矛者天子之兵也　黄帝占曰梗河三星天锋天之剑防主于罚戮其星如常明而不动边寇宁天下安星若明大芒角动摇边夷兵起胡人为乱王者有忧　荆州占曰梗河天楯【晋灼曰名天螽】戈天矛也相近相向大安　石氏曰梗河三星天矛也梗者递也河者担也士卒更递担持天矛以行也在斗杓头主杀所向无前也主胡兵芒角大则四裔不靖边兵大起　黄帝曰梗河主丧阴十日不见国有丧以初不见日占之男女梗河末男本女天不阴梗河亡不见视二十八宿星嬴缩若在北斗傍所见之宿其国若诸侯有丧　石氏曰梗河亡三日不见国有谋兵若诸侯有死者七日不见国有大丧以其初不见之日以占其国　梗河天矛也亡不见即有所藏所藏之国宿有谋兵不然有丧求于二十八宿若斗则是以见之日知其期　荆州占曰天矛星不欲明大明大兵起　石氏曰梗河三星天矛锋
　　招摇占四
　　石氏曰招摇一星梗河北【入氐二度半去极四十度太在黄道内五十七度强】黄帝曰招摇尚羊也【吴龙共天官星占曰常阳】尚羊者悬以匡也一名矛楯胡星也与梗河戈列从北斗柄端抵大角近北斗者戈次曰招摇星明大赤角而动胡兵大起四夷主昌中国亡又曰其俱明胡利　黄帝占曰招摇为矛摄提大楯相当兵大起大战　春秋纬曰斗端有两星一内为招摇一外为楯天锋主兵用若动兵大行　荆州占曰招摇南夷也　巫咸曰矛楯兵星金官也　黄帝占曰招摇欲与梗河栋星相直则胡常来受命贡献于中国不相直则胡人叛戾　招摇明而不正胡不来受命斗末之星招摇之间名为天库招摇离其处名曰开库开库兵发　招摇星欲明而微小则王者威令行四夷　春秋纬曰矛楯动兵四行臣子谋妄奸通弑君弑父九州振　春秋纬曰楯动摇若角大兵起天下弑主害于中发四方竝兴王者行德纳贤正度　又曰臣主争伐相诛则矛楯角跃相扞　焦延寿曰招摇亡去国兵起主遇贼　天官书曰招摇星赤角胡兵大起不来受命星大亦然　荆州占曰招摇奋光明动天子强招摇色青有忧赤白而明者天子有怒黄白光泽天
　　下安静小而黑军破国亡又曰色黑为弱　荆州占曰矛楯动近臣恣庶雄谋　石氏讃曰招摇戈主胡兵芒角变动兵革行
　　戈占五
　　石氏曰戈一星在招摇北【入氐一度去极三十二度半在黄道内五十三度半】黄帝占曰戈主北夷戈招摇雌也星欲小微小
　　微则王者吉天下安宁其星明而大则胡夷单于动兵大起　甘氏曰戈主胡兵星若小动兵小动大动兵大起胡人入境　乐纬曰戈宫也戊子候之宫乱则荒其君骄不听谏佞在侧宫和则致凤凰颂声作　荆州占曰戈小数动后而大动则兵大起　石氏曰戈星赤天下有兵
　　天枪占六
　　石氏曰天枪三星在北斗杓东【西星入氐太去极二十八度太在黄道内七十一度】　黄帝占曰天鎗一名天钺三星鼎足形在北斗柄端其状忽然不明明大则斧钺用一曰有兵小不明则兵罢　石氏曰天枪三星主帝伏兵枪者今之鎗也以竹为之锐其头以捶地锋外向以枪人星温温而不明则吉若光明则伏兵行　巫咸曰枪金官也　黄帝曰枪三星备非常若今之机枪也其星温而不明则王者吉其星明大则兵起斧锧用　石氏曰左枪右棓天之武备也攻城袭邑当视枪星大而明若有叛而自归者其国不可出兵星小而明兵可出城可袭　荆州占曰天枪一星不具所见而兵起　黄帝曰天枪星动摇若角大兵起天下弑主害以中发　荆州占曰天枪光天降丧乱　石氏讃曰枪棓八星备非常
　　天棓占七
　　石氏曰天棓【苏林曰打棓之棓】五星在女牀东北【柄星入箕八度半去极三十二度在黄道内七十一度】　郗萌曰天棓者先驱也　石氏曰天棓五星天之武备也棓者大杖所以打贼也皆所以禁暴横备不虞也　黄帝占曰天棓五星天之武备也以防不虞其星不明而静则天下无兵其星明大动摇则兵大起五仗用　石氏曰天棓一星不见其国兵起郗萌曰天棓星微细则吉变明则凶有忧　荆州曰天棓一星不见天下有大兵
　　女牀占八
　　石氏曰女牀三星在天纪北【西星入箕一度去极五十度在黄道内五十六度】女牀后宫御也众妾所居宫也侍皇后随从以时御见者　黄帝曰女牀星后宫御也嫔妾所居宫也其星欲明大小相承如其故则后妃安宫人吉星若微小不明非其常处嫔妾不安其宫有忧　郗萌曰女牀者主女藏　石氏曰女牀星不明则吉明则宫女恣　女牀星动不吉　焦延寿曰女牀星舒妾代女主不乃死　荆州占曰女牀星无故不见女子多疾　韩曰女牀非其故则后宫有忧　石氏曰女牀主女事行列微靖吉乱明动不吉　石氏赞曰女牀三星待后宫
　　七公占九
　　石氏曰七公七星招摇东【西星入氐四度半去极三十九度少在黄道内五十九度半强】　黄帝曰七公一名天纪　七公主议疑天之辅相七政之象评议之臣其星大而齐明议人有忠王者安其星大小有差微而不明议者不同决事不从人主有忧　石氏曰七公天之相也三公廷尉之象也上星上公也次星中公也明则七辅强　海中占曰七公七辅也上星上公次星次公下星下公各以其次第齐明辅臣居其常职其星不明者各以其次辅臣有黜若有罪期不出年　郗萌曰七公主七政别善恶　石氏曰七公主议疑天之相理谓三公左辅右弼前疑后丞之官平议疑狱断折刑法欲详审也星大小不明议事者不从也　石氏赞曰七公七星议欲详
　　贯索占十
　　石氏曰贯索九星【天官书曰勾园一十五星属杓曰贼人之牢案贯索为贼人之牢止有九星未详迁所云十五星所以在七公前上右星入尾半度去极五十九度少在黄道内三十七度】在七公前　黄帝占曰天牢者贼人之牢也天下狱律也一名连索一名天受一名天围　论防曰贯索主天牢　郗萌曰贯索为逮狱之法律也天牢主天子之疾病忧患　春秋纬曰贯索贼人之牢中星实则囚多虚则开出　石氏曰贯索北开名曰牢户其星间濶则户开必有赦若星狭而不开牢中有忧贵人当之　黄帝占曰常以四时候天牢其口星开披天下赦不赦逆人主忧开市不利　黄帝占曰天牢中央大星牢监也左右徙倚不居其处若不见大赦期十八日　天牢中常有系星三以甲子丙子戊子庚子壬子暮视之其一星去有善事其二星去有赐令爵禄之事三星尽去人主德令赦天下甲子期八十一日丙子期七十二日戊子期六十日庚子期八十日壬子期六十二日而赦　黄帝曰天牢中星不欲众众则囚多其中星稀则囚少其中无星天下无罪人其国安连索直而抵织女天下有急布帛之征　石氏曰贯
　　索入汉中人相食兵起　天牢口所向开门者兵所往期六月　焦延寿曰贯索星户开左若星入牢中有贵人自索守者不复必凶兵死　郗萌曰天牢直若角赦以丑未候之　天牢旁有此星以至开闭天牢已开天下大赦此星闭而赦为逆此星以开不赦为不慎顺天牢空更立元年不行德令天雨沙石期三年　天官书曰赤帝行德天牢为之空　荆州占曰天牢中多星则多系囚九星天下狱烦八星奸人入七星小赦六星五星大赦天牢斧锧动摇非其故斧锧用　石氏赞曰贯索九星禁暴横
　　天纪占十一
　　石氏曰天纪九星在贯索东【四星入尾五度去极五十一度半在黄道内五十六度太】　黄帝曰天纪天纬也主正理寃讼星齐明王法正直无有偏党天下纲纪　论防曰天纪星以表九州定图位　天纪星主厯音律　黄帝曰天纪星败絶山崩易政有饥民君不安　石氏曰天纪絶天下大乱主凶天纪星明天下多词讼者亡则政理坏　焦延寿曰
　　天纪星与女牀合王者妻姑姨以淫亡若以女谒失位郗萌曰纪星入汉中人相食　班固天文志曰纪星
　　散者山崩不则有丧　荆州占曰纪星散絶不山崩则主死又曰纪星弛散则国纲纪乱　石氏讃曰天纪九星理怨讼
　　织女占十二
　　石氏曰织女三星在天纪东端【大星入斗十一度去极五十二度在黄道内六十三度太】　郗萌曰织女一名东桥　荆州占曰织女一名天女天子之女也在牵牛西北鼎足居星足常向牵牛扶筐牵牛扶筐星亦常向织女之足不如其故布帛倍其价若有丧【班固天文志曰织女杜预曰星占之织女处女也天孙女也案织女七夕有渡河之期似非处女之称】　石氏曰织女主经纬丝帛之事大星皇圣之母二小星者太子庶子位也三星俱明天下和平诗记厯枢曰织女内正纪纲　合诚曰织女天女也主果收藏珍宝以保神明成衣立纪故齐制成文绣应天道　巫咸曰织女天水官也　郗萌曰织女大长秋也　黄帝曰织女主丝帛五采之府大星后两小星太子之位三星齐明天下和平丝绵防帛贱星若不明主后有忧丝绵缯帛贵　织女大星怒而角者布帛贵黄帝曰织女一星亡兵起女子为侈织女不居其处
　　若更天下以女为忧　石氏曰织女之道与贯索相直布帛贱不相直天下有急布帛贵　织女主丝帛之事与扶筐为妃其足常向扶筐即吉不则丝帛有变其一足亡也女病或曰兵起　焦延寿曰织女星入汉妇人皆水行后亦然　郗萌曰织女晨见东方赤精明女工善不精明女工恶常以十月朔六七日视之　郗萌曰织女星非故山摇地动若牛疾　陈卓曰王者至孝神祗咸喜则织女三星俱明天下和平　石氏讃曰织女三星保神明收藏珍宝以奉王
　　天市垣占十三
　　石氏曰天市垣二十二星【张衡浑仪曰天市二十二星帝座前有一耳】在房心东北【门右星入尾太去极九十四度少在黄道内一度少】　郗萌曰天市垣星一名天府一名长城　巫咸曰天市五帝之治水官也郗萌曰天市者天子之市也　诗纬曰天市主聚众春秋纬曰天市主权衡　荆州占曰天市西北大星
　　南方相去三尺所名曰天曹　石氏曰市者四方所乐帝都之邦主王之坐故帝座在市中圣主之明候也郗萌曰天市之垣天之旗帜也欲其大明明则籴贱石氏曰天市垣二十二星主四方边国门左星宋也次星卫次星燕次星东海次星徐次星太山次星齐次星河中次星九河次星赵次星魏次星中山次星河间市门右一星韩次星楚次星梁次星巴次星蜀次星秦次星周次星郑次星晋也其星光芒即其国有谋也若星色微小其国邑弱王者修德以扶之　黄帝曰天市垣星不明市中星简其岁虚五谷伤籴大贵人民饥天市中星次其明润泽众蕃可以积贮市中星不明市少可以发出贮积　含文嘉曰王者于族人有次序则天市正明【宋均注曰王者于亲疏有次序族者非一人也天市之应明所感多】　石氏曰天市星明则市吏急商人无利星微小则吏弱商人多利　天市中星众明则岁实星稀则岁不实虚也郗萌曰天市星明大则籴贱不明则籴贵　天市中多小星民富足　石氏讃曰天市二十二星为外臣
　　帝座占十四
　　石氏曰帝座一星在市中侯星西【入尾十五度半去极七十一度少在黄道内三十九度】　黄帝占曰帝座天庭也人主象也　石氏曰帝座天位也帝座天之贵神也执阴阳之锐秉杀生之府总万化之原保存亡之机和隂阳之气应四时之分　帝座星色欲明光而润泽则天子吉威令行微小则凶星亡则王者有忧大人当之天下乱有兵起期二年　石氏讃曰帝座一星尊时行
　　候星占十五
　　石氏曰候一星帝座东【入箕二度半去极七十三度太在黄道内三十八度少】巫咸曰候星土官也　石氏曰候星以候隂阳伺逺国夷狄以知谋征　候星主时变货财安静吉候星明万国同风王道通利辅臣强也微小不明则王道不通辅臣弱星移主不安期不出年若星亡主失位期不出年荆州占曰候星明大则四夷开候星微细则国安　石氏讃曰候星在东司阴阳
　　宦者占十六
　　石氏曰宦者四星在帝座西【南星入尾十二度去极七十二度半在黄道内三十八度】宦者星常侍黄门左右小臣侍从之官常侍市中帝座也　宦者刑余人在座西微吉明凶　郗萌曰宦者星非其常宦者官有忧宦者刑人也有刑人于市　石氏讃曰宦者在西侍主傍
　　斗星占十七
　　石氏曰斗五星在宦者西南【第一星入尾十度少去极七十二度在黄道内二十五度】　郗萌曰斗者主也署物散也其星明吉不明凶若其星亡岁饥或其星仰则天下升斛不平覆则岁稂又斗星不明谷不成岁大饥人相食　石氏讃曰南有斗星主平量
　　宗正星占十八
　　石氏曰宗正二星在帝座东南【南星入箕二度去极八十四度在黄道内二十七度半】宗正主宗人小宗之象也　黄帝曰宗正帝宗也主万物之名品类于市其星非其故处帝宗后族多有黜者若多死　石氏曰宗者主也正者政也主政万物之名于市中星非其故吏不去则死及更号令　宗星失色宗正有事　宗正星明大帝宗强大星不明帝宗弱也　石氏赞曰宗正二星宗大夫
　　宗人星占十九
　　石氏曰宗人四星在宗正东【南星入箕七度半去极八十五度在黄道内二十八度】　元命包曰宗人主先人以时祠享　石氏曰宗人主恩享大宗之象敦穆亲亲　含文嘉曰族人有序则宗人倚文正明　黄帝曰宗人星明如其故宗室有序人主吉昌若动摇不如其常则宗人不和王者亲属有变若宗族贵人多死者　石氏曰宗人星离絶有大怪鸟见　石氏讃曰宗人四星录亲疎
　　宗星占二十
　　石氏曰宗星二星在宗人北【南星入箕九度去极七十九度在黄道内二十三度太】　元命包曰宗星主先人祠享　石氏曰宗星主别亲疎宗室之象也皆帝辅血脉之臣也　黄帝占曰宗星明而相近帝相亲后族有序其星不明而相远则帝亲后族相简若有谋者王者有忧　石氏讃曰宗星二星恩不殊
　　东西咸占二十一
　　石氏曰东咸四星在房东北【南星入心二度去极一百三度在黄道内二度少】西咸四星在房北　黄帝曰东西咸一名大明在房东西各四星而列荧惑道也不道辄还之　石氏曰东咸西咸八星者房户之扇常为帝之前屏以表障后宫以防奸私也　郗萌曰东西咸日月之道也日月五星不以道必有贼　荆州占曰东西咸者房户也星明如列表间天子吉子孙蕃滋　石氏曰东西咸四星在房东北主日行色明吉不明凶　海中占曰东咸西咸星明而行列王者威令行妃后守其宫其星微小而不行列若亡不见人主威弱女主自恣奢淫无度防守者忧若宫人有罪一曰贵女有黜者　焦延寿曰东咸星上近钩钤十日则有谗贼臣入害主者西咸星前近上若有角摇起明动十日有人以知天数入为害者　石氏赞曰东咸西咸防泆淫
　　天江星占二十二
　　石氏曰天江四星在尾北【南星入尾六度少去极一百一十一度在黄道外二度半】黄帝曰天江星如常微小则阴阳和水旱调其星明
　　大天下大水江海溢流五谷不熟民人以水饥若其星微若参差不齐马贵一曰马多死　石氏曰天江星中河而动则兵起如流沙死人若乱麻以人渡河如其星不见则津梁不通又曰其星不欲明动摇则大水出没城邑大道不通　郗萌曰天江星不欲明河中而居河中者大兵起车骑满野道不通　石氏曰天江四星主太阴其星明大水不禁
　　建星占二十三
　　石氏曰建星在南斗北【西星入斗七度少去极一百一十三度少在黄道内一度】黄帝曰建星者一名天旗一名天关　巫咸曰建星土官也　郗萌曰建星天之都关也为谋事为天鼓为天马南二星天库也中央二星市也鈇锧也上二星旗也天府庭也斗建之间三光道也　海中占曰斗建者阴阳始终之门大政升平之所起律厯之本原也　郗萌曰箕星与建星之间日月五星之下道也　诗雅度览曰建星动劳未央　焦延寿曰建星一星不具若与斗合一月辟亡二星合十日亡三星合三日亡病也　荆州占曰建星欲其相对列则天下安若不相类天下乱人主忧　石氏曰建星明大则大臣忠孝帝承天心不明大小不齐则王者失道忠臣不用　石氏讃曰建星六星为斗承主国日月行失绳
　　天弁星占二十四
　　石氏曰天弁九星在建星北【西星入斗六度太去极九十度太在黄道内一十七度太】　石氏曰天弁九星在天市垣外天下市官之长也主市中列肆诸价入在市籍者商税还方持物来皆当贵其租税其星明大则市物盛兴其星不明则万物衰耗　黄帝曰天弁星欲明大则天下安宁万物兴隆珠玉珍物贱其星不明天下空虚万物衰恶五谷不成珍物贵　乐纬曰弁星羽也壬子候之羽乱则危其财匮百姓枯渇为旱　石氏曰天弁星主恭俭明吉不明凶焦延寿曰天弁星近建星若明大动摇天下有女乐
　　见人主为害者　石氏讃曰天弁九星知市珍其星明大万物兴
　　河鼓星占二十五
　　石氏曰河鼓三星旗九星在牵牛北【大星入南斗二十二度太去极八十五度在黄道内二十八度太】　黄帝曰河鼓一名天鼓一名三武一名三将军也中央星大将也左星左将军右星右将军皆天子将也　郗萌曰河鼓一名提鼓一名天董一名天廏　巫咸曰河鼓金官也　天官书曰河鼓大星上将也　合诚图曰河鼓备关梁设难距鼓金声无口以音守闻远知近达志意　郗萌曰河鼓星主军鼓主斧钺主外关州又主军喜怒　赫连图曰河鼓怒黒命成矣　石氏曰河鼓旗而舒者大将出不可逆当随旗之指而击之大胜　石氏曰河鼓旗星明者则旗帜出以日占其国其星若戾将军政乱士卒强将相凌若旗星不正有兵　黄帝曰河鼓星曲失计夺势　石氏曰河鼓不正若变色皆为兵忧将免其星动若怒皆为兵马或将出又河鼔欲正直而明大黄润泽则无兵大将吉又曰三武易次兵起　郗萌曰天鼓之星怒者马贵一名元鼔　石氏讃曰河鼓鼓旗建音声设守险阻知谋征旗星差戾乱相凌
　　离珠星占二十六
　　石氏曰离珠五星在须女北【北星入须女初去极九十四度在黄道内二十度】郗萌曰离珠女子之星也　石氏曰离珠星者御后
　　宫离袿衣也环佩玉珠后夫人之盛也主进王后之衣服也　黄帝曰离珠星明如其常则宫人妃后安身其星不明易其故则宫人不安　石氏曰离珠非其故后宫乱从危之阳天旱危之阴大水五谷不登离珠明大则后宫昌失色不明则后势任子不显所近不正石氏讃曰离五星御后宫
　　匏星二十七
　　石氏匏星五星在离珠北【西星入须女少去极七十一度半在黄道内三十三度】　黄帝占曰匏一名天鸟一名天鸡其四星劔镡之形其星明大如其故则果物皆实岁熟星若不明非其常果物皆恶岁不登有大水川道不通　石氏曰匏者一名天匏一名天鸡匏大则岁熟星微则岁恶黄帝占曰匏星主后宫匏天鸡也主司中所以
　　和五味　元命包曰匏主阴谋　郗萌曰天子果园为献食者　星官训曰匏大也性内文明而有子美尽在内　黄帝曰匏星明则野甘露生庖防后宫官多子孙星不明后失势又其星非其故则山摇石氏曰匏非其故则山谷多水天下不通　焦延寿曰匏星不见若不正动摇皆为有贼人主者若以果实为败　石氏赞曰匏五星司谋忠
　　天津星占二十八
　　石氏曰天津九星在须女北河中【西北星入斗二度去极四十九度在黄道内四十九度少】　黄帝占曰天津者一名天潢一名潢中一名巨潢一名江星一名水王柱一名格星一名潢星一名天津天津有潢四星在危之北居汉　郗萌曰天潢者天津也一名天汉　元命包曰天潢主河梁所以度神通四方也又曰天潢一星天子都船也　黄帝占曰天津有变水贼称王水道不通　石氏曰天津处河溢天津覆水滔天天津亡河水为害天下不通　石氏曰天津亡津道不通天津张天下安　郗萌曰天潢星不具天下津河关道絶不通　石氏讃曰天津九星通厄穷
　　螣蛇星占二十九
　　石氏曰螣蛇二十二星在营室北【喙星入营室一度半去极五十一度在黄道内五十三度少】螣蛇天蛇也主水虫又螣蛇蛇之牡也与龟鳖交水虫之长也水中之虫皆属螣蛇　黄帝曰螣蛇星明水虫茂鱼盐贱星不明则水虫衰耗鱼盐贵　石氏曰螣蛇星移南则军兵起移北大水若星明不安微则安　石氏赞曰螣蛇之星主水虫
　　王良星占三十
　　石氏曰王良五星在奎北【居河中西星入壁半度去极四十二度半在黄道内五十七度】　郗萌曰王良一名天津一名王济【案荆州占云王良或占车骑或占津梁且古字通用故二字竝依旧本】　元命包曰天骑四星在汉中一名天驷傍一名王良主天马　郗萌曰王良一名天马黄帝占曰王良主御风雨水道主河梁　河图曰王
　　良为天桥　巫咸曰王良天子道桥之度水之官　郗萌曰王良者天子奉车　郗萌曰王良策马前与马等后与马等　荆州占曰王良为西桥故或占车骑或占津梁　黄帝曰驷马参差不行列天下安若驷马齐行王良举策天子自临兵国不安　黄帝曰王良发者河水出　河图曰王良策马此皆兵候圣雄竝起期不出九年天下之兵扰　考灵曜曰王良策马狼狐张咄咀害出血将将【王良傍一星名策策马谓有光芒也张犹明也咄咀大星名也血将将兵起死伤以众也】　含文嘉曰天子乘舟得其所贵贱不相逾僣则王良附路星明常在河中天子寿昌万民无疫疠之殃　论防曰王良策马野骨曝　石氏曰王良星移则有兵以东西南北处所在王良星不具津河道不通　王良策马车骑满野天下大乱兵大起明君出期不出三年海中占曰驷马不动天子安宫　焦延寿曰天驷星前与阁道相近有江河之变　郗萌曰王良正马疾病王良与马齐天子有疾马　荆州占曰王良与马齐天下有急　郗萌曰王良向造父马贱　赫连图曰王良策马北夷制号【宋均曰策星在王良傍若移在王良前居马后是谓策马】　石氏曰王良星常在汉中则吉不可移动移动则有兵　王良驷马动摇天子欲出小动小出大动大出千里驷马有芒角天子兵期二年王者必有所在惟意有所想未发顔色王良星　石氏赞曰王良五星知王庄









　　唐开元占经卷六十五
　　钦定四库全书
　　唐开元占经卷六十六
　　唐　瞿昙悉达　撰
　　石氏中官
　　阁道星占三十一
　　石氏曰阁道六星【司马迁天官书云后六星絶汉抵营室曰阁道案图簿营室北有螣蛇二十二星其阁道止六星恐由子长之谬矣】在王良东北【南星入奎五度去极四十三度少在黄道内五十八度少】　巫咸曰阁道水官也　石氏曰阁道形如飞阁之状从紫防北门出至河上天子法驾乗其行神乗也石氏曰阁道王良旗也一名紫宫旗在王良傍而抵
　　紫宫垣旗动摇不如其故旗所指者兵所起　春秋纬曰阁道所以扞冲难灭诸咎　黄帝占曰阁道天子御道也絶汉直紫宫后名曰阁道其星明行列正直人主吉天下安其星动摇不如其故若星不具则天子津道不通有谋臣阁道星主道星天子私出入　王者别宫以候近出星明大则王者圣明四方大通若星不具天子道津不通　焦延夀曰阁道星与紫宫蕃星同行辟溺河梁若王者宫阙道有害者　石氏赞曰阁道六星神所乗
　　附路星占三十二
　　石氏曰附路一星在阁道南傍【入奎三度去极四十三度在黄道内五十七度】郗萌曰附路一名王济之太仆一名伯乐一名就父论防曰附路主扫除　郗萌曰附路主御风雨　石
　　氏曰附路以通道若阁道道坏当从附路道备豫不虞以候灾害故曰备路　礼纬曰附路明天子夀昌万民无疫病之殃　论防曰附路亡道塞　石氏曰附路星芒则车骑满野　郗萌曰附路正马车骑满野天下大乱期十月王良驷马也正马谓移在驷马之前　石氏讃曰附路一星备败伤
　　天将军占三十三
　　石氏曰天将十一星在娄北【大星入奎十五度半去极六十度少强在黄道内二十九度少】　巫咸曰天将军金官也　郗萌曰天将军者天所以将率忠正之羣士而自衞者　石氏曰天将军者天之大将军也中大星大将也外衞小吏士也大将星动摇兵起大将出　黄帝占曰天将军小星动摇不具兵发　又占曰天将军星欲明安静天下无兵大将安宁其星不明摇动天下大兵大将出行　海中占曰天将军星动摇天子自将兵出　郗萌曰天将军旗陈直扬者所指者胜所背者负旗者左右星也　石氏赞曰天将军十一星主武兵
　　大陵星占三十四
　　石氏曰大陵八星在胃北【北星入娄六度少去极四十三度少在黄道内四十度少】石氏曰大陵一名积京其星明蕃国多有大丧民多
　　疾病诸侯有丧　石氏曰大陵中有积尸星明则有大丧死人如丘山　甘氏曰大陵丧墓积尸随居　郗萌曰积京者大陵也卷舌之口也大陵曲而北向卷舌曲而南向相为牝牡　郗萌曰积京中星众则粟聚星少则粟散　石氏讃曰大陵八星主崩丧
　　天船星占三十五
　　石氏曰天船九星在大陵北河中【北星入娄九度去极四十三度半在黄道内四十三度少】　郗萌曰天船九星一名王船中有四星常欲均明即天下大安不明移处消小不见天下有兵若有丧　石氏曰天船主水旱之事一名天更　黄帝占曰天船主帝王济渡之官常居汉中　郗萌曰天船天将军兵船也　石氏曰天船常在汉中不明天下兵起津河不通川水大出舟船用焦延夀曰舟星头四星常在汉中将以水战不成若有没国水大出　石氏赞曰天船九星济不通
　　卷舌占三十六
　　石氏曰卷舌六星在昴北【北星入胃十度少去极五十六度在黄道内四十一度太】黄帝占曰卷星一名胜舌一名左舌一名积京一名
　　积薪　春秋合诚图曰卷舌主口语　石氏曰卷舌主利口明大则利口用事　石氏曰卷舌星欲防小不明明大多防言下多防口舌作也　石氏曰卷舌星曲如舌即吉舌直天下多口舌之害　圣洽符曰卷舌动其中星众兵大起多口舌卷舌安静其中星希则国宁无兵　郗萌曰卷舌星蕃盛天下多口舌民多疾死一曰兵起人死如丘山　郗萌曰卷舌星动兵大起多口舌星希则无兵　郗萌曰卷舌星出守不居汉中天下尽为口舌妄言　石氏赞曰卷舌六星知防谤
　　五车星占三十七
　　石氏曰五车五星三柱九星凡十四星在毕东北【西星入毕三度去极六十三度在黄道内十度太】　石氏曰五车一名天库一名天仓凡五星在毕昴北大陵东其西北端一大星曰天库天库将毕也秦也太白也其神名曰令尉次东北星名曰狱燕赵也辰星也其神名曰风伯次东星名曰天仓天仓衞鲁也其神名曰雨师次东南星名曰司空楚也镇星也其神名曰雷公次西南星名曰郷郷韩魏也荧惑也其神名曰丰隆　石氏曰五车中有三柱【晋均曰柱解音注】三星鼎足居柱一名休格一名旗　郗萌曰五车一名咸池一名为五潢一名为重华居丰隆也　天文志曰三渊者五车柱也　黄帝占曰五车者五帝之座巫咸曰五车天子五兵水官　郗萌曰五车天子大泽也主轻车　石氏曰五车西北大星大豆东北星稲也东南星麻也正南星粟也西北麦也　甘氏曰五车星五谷各有所主分野其星动摇变色其国有兵五谷大
　　贵人民饥亡随【阙】　　　　　　　决吉凶　郗萌曰五车主五谷一车主蕡蕡麻也一车主麦一车主赤黒豆一车主黍一车主稲米　黄帝占曰五车三柱星动期三十日车骑发　礼纬含文嘉曰天子观天文察地理和隂阳揆星度原神明之变获福于无方得灵台之礼则五车三柱均明不离其常川原陆泽年丰穰【宋均注曰天子考察天气若祥填见赤星之祲者也所以获福禳灾五车主五谷为民禳灾得民福民无饥寒之困故五车星均明以应之也】　春秋元命包曰五车三柱象天下之车一柱不见三分一车行二柱不见三分二车行三柱不见天子自将兵　文曜钩曰咸池中三柱不具兵革起石氏曰五车中一柱出若不见兵少半出二柱出若不见兵大半出三柱尽出若不见兵尽出柱入而兵入柱外出不与天库相近者军出谷贵转谷千里柱外出一月谷贵期一嵗出二月谷贵六倍期二嵗出三月谷贵九倍期三嵗出三月不入谷贵十倍　石氏曰五车柱外出不居两星之间者天下大水木大贵柱倒立者就车行土大贵转土千里　石氏曰五车星欲其均明阔狭有常五车天库星中河而不见天下有积尸人不可度河河不通即有军　石氏曰五车明大若星繁众兵革大起　石氏曰五车休出库者甲兵强轻车骑出休出仓者大车出妇女挽粮休格所指者车从之　石氏曰五车仓星不见其所临之军必絶食大穷而亡　郗萌曰五车旗不见天下大风发屋折木　又占曰五车休旗动四夷畔　又占曰五军休格反抵大星兵起天下先兵者胜　荆州占曰五车柱倒立战军行　石氏曰五车星俱明五谷丰一星不明则其谷不升　又占曰五车星失色赤地三千里不生　石氏曰五车星有不见其国饥有兵忧　石氏赞曰五车三柱欲均明主谷丰耗知败伤
　　天闗星占三十八
　　石氏曰天闗星在五车南参西北【入觜初度去极七十三度半在黄道外二度太】　郗萌曰天闗天门也在黄道中日月不出其中行必有一国之主不朝者一曰柱不道者五星不出其中臣必有不道者　黄帝占曰日月五星不出天闗中者必有叛臣不从君命若主不道臣谋君有兵起　石氏曰天闗星芒角有兵　焦延夀曰天闗星不在若与五车星舍大将披甲国门闭　天官书曰黒帝行德天闗为之动　石氏曰天闗星欲大明明大则王道平通石氏赞曰天闗一星道所从
　　南北河戍占三十九
　　石氏曰南河北河六星夹东井【东河中央入井十七度少去极八十度在黄道外十四度】　春秋纬曰井钺北曰北河南曰南河两河天闗门为闗梁也　黄帝占曰南河戍名曰南纪阳门南宫南髙南闗越门　黄帝占曰南北河戍一名天髙一名天亭两河戍间为天道　郗萌曰南河戍一名南藏北河戍一名北藏一名天门　黄帝占曰北河戍名曰北横隂门北宫北髙北阙胡门　黄帝占曰南河戍为权北河戍为衡权不正则天倾所谓不正者南河戍南五尺　黄帝占曰南北河戍为天街天街流相抵天下大乱亲离也巫咸曰南北戍北门水官也　石氏曰天闗者河戍也主中国之难此皆天之度以昭示人也　郗萌曰两河戍与戍俱为帝阙　又占曰两戍间为天门日月五星常出其门中经行吉不得久留守焉日月五星不出其中者为王失道行其南以刑法举错不当失道行其北以女及财物金钱失道近期三年中期六年逺期九年　韩杨曰南北戍者天门也两戍间为天道日月五星常出南北戍间出北旱　黄帝占曰两河星欲明大小如其故则天下安宁四夷来朝其星不明若动摇不于其常则边兵大动交侵中国人主有忧　郗萌曰北河戍下多小星有民不治将不明多失职　黄帝占曰日月五星行不出天道间必有不道之臣一曰必有道不通　石氏曰南戍主夷狄北戍主中国两戍之间天闗门　石氏曰南北河星不具道不通一曰大水石氏赞曰两河六星知逆邪
　　五诸侯占四十
　　石氏曰五诸侯五星在东井北近北河【西星入井二度去极五十七度在黄道内三度少】　黄帝占曰五诸侯主帝心一曰帝师二曰帝友三曰三公四曰博士五曰太史此五者为帝定疑也　巫咸曰五诸侯士官　石氏曰五诸侯五星在北戍之南东西列东端第一星齐也西端一星秦也其余星皆为诸国　春秋纬元命包曰五诸侯主刺举戒不虞　援神契曰五诸侯主危倾此皆诸侯之职也　石氏曰五诸侯者使发摘奸谋司察阴私伏匿之事　春秋纬曰五诸侯理阴阳举外害察得失九州之外使五星之变逆出名罚第一典嵗其次如位故以上天祸从中起　礼纬含文嘉曰五礼修偹则五诸侯星正行光明不相凌侵五禾五木应以大丰　黄帝占曰五诸侯星欲均大小齐明则王吉昌天下太平其臣皆忠星若差戾摇动不明则辅臣不忠王者不安天下有忧　春秋纬元命包曰五诸侯生角祸在中　春秋纬元命包曰五诸侯星流四去外牧伤天子避宫公卿逃　石氏曰五诸侯星明大润泽大小齐同者吉诸侯忠良王道大兴细防者防　郗萌曰五诸侯星当明即天下大治安昌不明若不见者天下之贵人有谋其主者不出三年而发　韩杨曰五诸侯糺戒见乱相屠　石氏讃曰五诸侯星主议疑
　　积水星占四十一
　　石氏曰积水一星在北河西星北【入井十三度去极五十五度在黄道内十二度太】　石氏曰积水一星一名聚水积聚美水以给酒官之旗　巫咸曰积水之官　黄帝占曰积水一星给酒旗积水者甘泉也拟于醪酿以待賔客其星欲明天下安飨防之礼行其星不明人主不安五谷不豋飨防礼废徭役殷烦人民忧　石氏曰积水星明大动摇天下水河海溢流津道不通　石氏赞曰积水星给酒旗
　　积薪星占四十二
　　石氏曰积薪一星在积水东南【入井二十一度半去极六十一度半在黄道内十度太】　石氏曰积薪聚薪也聚薪以给享祀　黄帝占曰积薪所以给庖厨以燎熟饮食其星欲明明则王者安五谷熟其星不明则庖厨空虚天下旱嵗不登人民饥王者有忧　石氏曰积薪与积水相去五尺以内天下太平五谷成若相去一丈以外天下饥荒人民流亡去其乡　石氏曰积薪明大则人君増庖厨　石氏曰积薪星明大禘尝察星不明君臣不和百祀不享　石氏赞曰积薪一星主给庖
　　水位星占四十三
　　石氏曰水位四星在东井东南北列【南星入井十九度半去极七十二度半在黄道外三度太】　黄帝占曰水位主水官也其星防小如其故则阴阳和雨泽以时天下安其星明大大水横流沟渠溢满五谷死伤民以水饥　石氏曰水位星主水衡衡平象水泽平而后流泽不壅塞也星明大则兵水兴焦延夀曰水位星上近北戍国没为河不乃有滔天
　　之水以日占国　石氏赞曰水位四星防溢流
　　轩辕星占四十四
　　石氏曰轩辕十七星在七星北【大星入张太去极七十一度在黄道内一度少】诗推度灾曰黄龙在内正土职也一曰陈陵二曰权
　　星主雷雨之神　石氏曰轩辕一名昏昌宫而龙虵形凡十七星南端明者女主也母也女主北六尺一星夫人也屛也上将也北六尺一星次夫人也妃也次将也北六尺一星次妃也其次皆次妃也女主南三尺星不明者女御也御西南丈所一星大明也太后宗也御东南丈所一星少明也皇后宗也　郗萌曰轩辕女主之廷也一名天柱　荆州占曰轩辕前大星明一曰天闗主阴闗　淮南鸿烈曰轩辕帝妃之舎也　巫咸曰轩辕天子后妃之庭主土官也　黄帝占曰轩辕十七星主后妃黄龙之体以应主南第一星皇后也次北一星三夫人又北一星九嫔也次北一星二十七世妇其次北一星八十一御女西南六尺一星太后宗也东星六尺一星皇后宗也后妃星南一尺一星小者皇子也次南二尺一星女史也其星主雷雨风霜雾露虹蜺背璚抱珥此轩辕之变气皆应主之祥　石氏曰轩辕星王后以下所居宫也一曰帝南宫中央土神女主之象也女主之位黄帝之舎也　礼纬含文嘉曰诸舅有仪则轩辕东西角大张　孝经【阙】挈曰轩辕列明后女争誉石氏曰轩辕屏星去无君臣之义　石氏曰轩辕星
　　如其故色黄而润泽则天下和年大丰　石氏曰轩辕移外民流亡从胡人移其内民人大饥胡人来　焦延夀曰轩辕星动有摇若相就皆为后夫人之宗有死丧若卑伐尊者　又占曰女御星去后星逺有贼星迫近之有赏赐事其东西至大民少民王者娶不以次淫泆不用道理以下贼为正也　郗萌曰轩辕角振后族败振动也　荆州占曰轩辕欲小小黄明也消小不见皇贵妃不安黒色大凶　石氏曰轩辕星合为百二十妃大小相次后宫多子孙不明有暴忧　石氏赞曰轩辕龙体主后妃
　　少防星占四十五
　　石氏曰少防四星在太防西南北列【南星入张十度半去极七十度半在黄道内三度半弱】　韩杨曰天官图簿少防四星谓第一处士第二博士第三义士第四大夫也【别书云有五星南端一星主真人老子许由也第二星处士孔子也第三星工士奚仲鲁班也第四星术士定钟律师旷也第五星能士力举九千钧也又天官书曰廷蕃西有堕星五案图簿止有四星且韩杨又云异闻今故兼録也】　文曜钩曰少防士大夫位也一名处士　巫咸曰处士水官也石氏曰少防伏戏之廷　巫咸曰少防天子副主或曰博士官一曰主衞掖门　黄帝占曰少防主艺能之士若闻如孔子巧如鲁班道术之士悉皆主之　黄帝占曰少防星明而行列王者任贤良举隐逸才用天下安其不明防而不见贤良不出术士濳藏人主不安　春秋纬曰大夫専权则兵陵地坼少防纎昧　石氏曰少防星明大而黄润泽则贤士举而忠臣用　石氏曰少防星防小则贤士退而忠臣废　巫咸曰少防星非其故女主有忧　巫咸曰处士明王命兴辅佐出　焦延夀曰少防星近太防若一星独前入太防西门胡主有谋贼辟　石氏赞曰少防四星逸士位
　　太防星占四十六
　　石氏曰太防十星【案司马迁天官书班固天文志并匡衞十二星验图簿及所见星位止十星未详其占】在翼轸北【门右星入翼九度去极七十六度半在黄道内二度太也】　呉龚天官星占曰太防者天闗也南门闗千里分为左右掖郗萌曰太防之宫天子之廷上帝之治五帝之座也
　　【案张衡灵宪曰太防为五帝之庭】名曰保舎十二诸侯之府也其外蕃九卿也轩辕为权太防为衡【案续晋阳秋曰桓温入蜀闻有善星者后有大志遂致之夜独执其手于星下问国社之修短星人曰太防紫防文昌三宫气如此决无忧虞五十年外不论耳温不悦遗绢一疋钱五千星人诣习凿齿曰受□自裁乞命为标楬棺木凿齿问其故星人曰赐绢令我自缢乞钱买棺故知之耳凿齿曰君几误死君亦知星宿有不覆之义乎绢以君钱供资粮是听君去耳星人喜以此言诣温温叹曰君三十年看儒书不如一诣习主簿】　淮南鸿烈曰太防者主朱鸟也【许慎曰大风之乡朱鸟】　孝经纬曰太防天廷帝以纪录出图五星并设神灵集谋故置将相辅佐执法郎位少防以议疑　巫咸曰太防天子常侍土官也　黄帝占曰太防天子之宫西蕃四星南北列南端第一星为上将北间为太阳西门门北一星为次将北间为中华西门门北一星为次相北间为太隂西门北端一星为上相东蕃四星南北列南端第一星为上相北间为太阳东门门北一星为次相北间为中华东门门北一星为次将北间为太隂东门北端一星为上将南蕃两星东西列其西星为右执法其东星为左执法廷尉尚书之象两执法之间太防天廷端门也右执法西间为右掖门左执法之东为左掖门帝有四部将军相有十帝之所尊贵者为上将相不以廷尉尚书为例　洛书曰太防西蕃将执威诛不顺东蕃相执美拒侯王　春秋元命包曰太防权政所在　又曰太防为天廷理法平辞监升授德列宿受符诸神考节舒情稽疑也南蕃二星东星曰左执法廷尉之象也西星曰右执法御史大夫之象也执法所以举刺凶奸者也两星之间南端门也左执法之东左掖门也右执法之西右掖门也东蕃四星南第一星曰上相上相之北东门也第二星曰次相次相之北中华门也第三星曰次将次将之北太隂门也第四星曰上将所谓四辅也西蕃四星南第一星曰上将上将之北西门也第二星曰次将次将之北中华门也第三星曰次相次相之北太隂门也第四星曰上相亦为四辅也　春秋纬曰天廷防序五统三立法式成章匡衞星为蕃臣西星将位东星为相位中执法南两星端门旁左右掖门五诸侯王

　　唐开元占经卷六十六
<子部,术数类,占候之属,唐开元占经>
　　钦定四库全书
　　唐开元占经卷六十七
　　唐　瞿昙悉达　撰
　　石氏中官
　　三台占五十三
　　石氏曰三台六星两两而居起文昌列抵太防【两台北星入井三十度太去极三十度少在黄道内三十八度少也】黄帝占曰三能【苏氏曰能音台】者三公之位也诸侯农人也一名天柱太一之舎道也文昌之庭也在下名曰天竒　黄帝占曰三能近文昌宫者曰太尉司命为孟次星曰司徒司中为仲次星为司空司禄为季　黄帝占曰防阶天之三阶也上阶上星为天子下星为女主中阶上星为诸侯三公下星为卿大夫下阶上星为士下星为庶民所以和隂阳而理万物　又占曰三台大间中相去十六度为平过为太防为损小间中相去太半度为平过为奢防为迫　又占曰知三能者使人不病疠夫妻俱视三能使人离三能虽尊臣之位也　又占曰司禄主人君之爵禄　礼含文嘉曰三台为天阶太一蹑以上下一曰天阶　春秋纬曰三能在前叅稽正绪　春秋纬元命包曰魁下六星两两而北曰三能主德闻德宣符也西近文昌二星曰上台为司命主夀次二星中台为司中主宗室东二星曰下台为司禄主兵　论防曰上台上星主兖豫下星主荆中台上星主梁雍下星主冀州下台上星主青州下星主徐州星非其故以占其邦　巫咸曰三能天子六阶六阶土官也　郗萌曰三能主爵为天仓司马迁天官书曰三能三衡者天庭也　荆州占曰司命主兵间六尺有兵　又占曰司命司中禄星天子定见安危之府也万民夀之主也　黄帝占曰司命司中司禄星色青黒天下多忧　又占曰司中主宗室间六尺主乱政急骨肉亲疏逺宗室不和附人君不安兵起黄帝占曰公侯背叛率部动兵则中阶上星其色赤
　　夷狄侵边境内骚动则中阶下星疏而横其色白卿大夫废正向邪作奸营私则下星垂而疏其色赤避尊比下兴众同位则星迫而下色白　黄帝占曰士庶民不从法令犯刑为贼则下阶上星其色赤星去本就末淫侈相起则阍人横其色白令行法胜委命听从则星迫而下其色白　又占曰上能不具春不得耕中能不具夏不得芸下能不具秋不得获　又占曰三阶平则隂阳和风雨时五谷丰祯祥应天下太平三阶不平则隂阳不和风雨不时百灵不享灾异并生百姓不宁　黄帝占曰天子刚猛好兵防后杀嗣则上阶上星其色赤循宫广囿肆其声色则上阶奢而横温懦柔弱诛罚不行则上阶迫其色白朋党比周度逾适易则上阶下星其色白妃嫔尊荣防言进用则上阶下星奢而横其色白恃宠肆欲怀邪作乱则星髙而仰其色赤　黄帝占曰人主有纲臣下有纪赋敛惟省刑罚用轻则上阶为之蹙诸侯纳贡朝聘有礼三公尽忠卿大夫无私则中阶为之比庶民奉化闺门和穆干给以时徭役有序下阶为之密蹙比密者相近也　黄帝占曰人主徭役肆意纵欲崇饬台榭数夺农时上阶为之奢诸侯盛车服上僭三公専权卿大夫贪夸则中阶为之疏【案王隐晋书曰张华少子建晓仰占云中台坼内惧遂劝华逊位华言今惟修德以应之耳檀道鸾晋阳春秋曰张华死后中台遂坼大元中还隂敛正中国以为谢太傅祖德之所致也宋书天文志云晋恵帝永康元年三月中台星坼是日贾后杀太子赵王伦寻废杀后及张华又废帝自立于是三王并起操摠天权也】士庶民去本趋末不务农桑豪侈相凌竟为狡猾则下阶为之濶奢疏濶者阶相逺也　洛书曰三能横通天下嘿嘿后十二年山大崩亡主之符也　尚书中候曰中能垂公辅谋　尚书中候曰天能有变厥为灾土沦山崩谷溜满川枯　礼含文嘉曰王者得礼之制不伤财不害民君臣和集草木昆虫各防正性则三台为齐明不濶不狭如其度【宋均注曰君臣制度宫室车旗多少各有科品则应之也】　礼纬含文嘉曰殡丧之礼各以其时变制革礼之差得制之宜三台平正有德星出入其间矣　春秋纬曰三公擅恣非其人则山崩三台移鼎折足　春秋纬曰三能色齐君臣和不齐大　春秋纬曰三能色乱天子不贤　甘氏曰三台色明行列齐等相类则君臣和吉而治臻　甘氏曰三台色黄天下谋德色赤谋兵色黒有忧色白为丧色白为疾三台不直天下失谋　甘氏曰三能流相抵者诸侯为乱天子不见有亡主以其日占其国　甘氏曰司中星坼摇若合赦　甘氏曰司禄星其坼者凶主者当之　焦延夀曰三能星摇动皆为有谋　郗萌曰三能之上星疏者变从上家起中星疏者变从中家起下星疏者变从下家起所谓变起者反逆之事　又占曰司命司中司禄星欲其赤黄万民奋壮所为数利荆州占曰三能一疏一数宗庙咎责亡孝悌仁义也
　　五府不顺此三公之过也　又占曰三能不齐等三公不相信　又占曰三能色不齐君臣奔走黒为丧荆州占曰三能一星去天下危二星去天下乱三星去天下不治　荆州占曰三能色黄泽赦　又占曰三能黄泽有光民安夀　又占曰司命司中司禄欲其大淳而泽天子多推恩　石氏赞曰三台六星三公位其色齐明德洋溢
　　相星占五十四
　　石氏曰相一星在北斗南【入翼五度去极三十一度半在黄道内三十七度也】黄帝占曰相星天丞相也大臣象也主衣服之章　黄帝占曰相星明大则天子明忠臣兴相星亡则辅臣黜若有诛　石氏曰相星明吉不明凶　焦延夀曰相星亡相死不死出走　石氏赞曰相在斗南集众事
　　太阳守星占五十五
　　石氏曰太阳守一星在相西南【入张十三度少去极三十五度半在黄道内三十九度也】　黄帝占曰太阳守辅臣象也所以守衞天主之宫偹守诸门其星明则人主威伏四方天下安王者致符瑞　石氏曰太阳守星明吉不明不吉　焦延夀曰太阳守星北近斗居七星行间以入曰辟煞亡　陈卓曰太阳守星非其常天下兵起中国不安大臣诛　石氏赞曰太阳守在西设武偹
　　天牢星占五十六
　　石氏曰天牢六星在北斗魁下【东星入张一度少去极二十六度半在黄道内四十四度太也】　黄帝占曰天牢贵人之牢也在北斗魁下所以禁暴横　春秋合诚图曰天牢主守将　郗萌曰天牢天子疾病之忧患　黄帝占曰天牢中星众贵人多下狱星希天下安无罪人　石氏曰天牢中无星天下安宁有星贤主伤　焦延夀曰天牢星明大动摇辟拘繋一星明主侯有繋者　司马迁天官书曰赤帝行德天牢为之空　石氏曰天牢与贯索通占　石氏赞曰天牢六星禁暴去恶
　　文昌星占五十七
　　石氏曰文昌六星【一本七星案陆绩浑天图曰文昌中有一星在司禄内名为主禄统名为七星西星入井十五度太去极二十五度太在黄道内四十三度半也】　司马迁天官书曰斗魁戴匡六星曰文昌宫【晋灼曰似戴故曰戴匡也】　黄帝占曰文昌六府之宫也在斗魁前经纬天下文德之宫六府谓金木水火土谷从斗魁第一星为上将建威武第二星为次将临左右第三星为贵相主文理第四星为司命主赏功进贤第五星为司中【班固天文志云司禄】主司过诘咎第六星司禄佐理寳【天文志曰司】　洛书曰文昌主六府寇春秋纬元命包曰文昌主集计祸福也天道文者精所聚昌者天纪辅弼并居成天象　春秋纬曰文昌宫为六府以布升度明天道上将招威次将辅主贵相宣德司命进官司中防咎司禄赏善佐理杨寳六名执权守四海之府土官也　巫咸曰文昌天子司禄之府土官　陈卓曰文昌一星上将大将军也二曰次将尚书也三曰贵相太常也四曰司中司也五曰司怪太史也六曰大理廷尉也　黄帝占曰文昌宫者天府离宫也文昌宫三能属轩辕相与为体星明大齐同则王者致太平星不明道术隐蔵王者求贤则星明　黄帝占曰文昌星黄润泽光万民安青黒防多所害　又占曰司命主防不祥其星黄泽有光万民安苍为天下多有忧　焦延夀曰文昌星动摇不如故三公诛不乃后死陈卓曰文昌星明大小齐等天瑞臻　石氏讃曰文
　　昌在西则六府治
　　北斗星占五十八
　　石氏曰北斗七星辅一星在太防北【第五星入井十三度去极十一度太极星入张初去极十八度少在黄道内九十八度也】　黄帝占曰北斗为帝车运于中央临制四方【汉书天文志曰四海呉龚天文星占曰四卿也】分别隂阳建于四时均立五行移应节度定诸纪纲太一之事也配于二十八宿天所以发其时地所以成万物诸侯属焉春秋纬元命包曰斗为帝令出号布政授度四方故置
　　辅星以佐功为斗为人君之象而号令之主也　兵法曰北斗名长史小字大方能知者便不畏白刃　巫咸曰北斗天子受命之使士官也　河图曰北斗魁第一星开枢受枢受枢至四星属魁为璇玑第二星提执序第三星玑耀绪第四星权拾取第五星玉衡拒第六星开阳纪辅星纪第七星摇光吐摇光主玉衡属杓为玉衡【案春秋纬元命包曰玉衡北防注曰直杓故曰玉防也舜典曰璇玑玉衡以齐七政巫咸曰七政者日月木火土金水星是也】　洛书曰北斗魁第一曰天枢第二璇星第三玑星第四权星第五玉衡第六开阳第七摇光第一至第四为魁第五至第七为杓合为斗杓隂布阳故称北斗开阳重寳故置辅易斗中曰北斗第一曰破军第二曰武曲第三曰亷第四曰文曲第五曰禄存第六曰巨门第七曰贪狼　石氏曰北斗第一星曰正星主阳主徳天子之相也第二曰法星主隂主刑女主之位也第三曰令星主福第四曰伐星主天理伐无道第五曰杀星主中央助四旁杀有罪第六星危星主天仓五谷第七曰部星一曰应星主兵　淮南鸿烈间诂曰斗杓为小嵗【嵗之言越歴十二辰而行】正月建寅月后左行行十二辰咸池为太嵗二月建卯月徙右行四仲终而复始太嵗迎者辱顺者强左者丧右者昌小嵗东南即生西北即煞不可迎也而可顺也不可左也而可右也其此之谓也又曰北斗之神有雌防十一月建于子月后一辰雄
　　左行雌右行五月合午谋刑【刑为煞故荠麦死也】十一月合子谋德【德为生问射于振末】　诗神务曰七政天斗上一星天位二主地三主火四主水五主土六主木七主金　春秋纬曰正星主营室东壁奎娄法星主胃昴毕觜觹令星主参东井舆鬼主桞伐星主七星张翼轸煞星主角亢氐房危星主心尾箕南斗部星主牵牛须女虗危　石氏曰北斗第一星主日第二星主月第三星主荧惑第四星主辰星第五星主填星第六星主嵗星第七星主太白　黄帝占曰北斗第一星主秦第二星主楚第三星主梁第四星主呉第五星主赵第六星主燕第七星主齐　春秋纬曰北斗杓携龙角【孟康注天文志曰携连也】衡殷南斗魁枕参首用昏建者杓华山以西南【孟康传曰第七星法太白杓斗之尾为阴位在西方故主西南也】夜半建者衡以殷中州河济之间平旦建者魁海岱以东北也【孟康传曰斗魁第一星法于日主齐魁斗之首阳也又用其在明阳与明德在东房故主东北齐也】　春秋纬文曜钩曰华岐以北龙门积石西至三危之野雍州属魁星太行以东至碣石王屋砥柱冀州属璇星三河雷泽东至海岱以北兖青之州属玑星山以东至羽山南至江防稽震泽徐之州属权星大别以东至云泽九江衡山荆州属衡星荆山西南至岷山北距鸟防梁州属阳星外方熊耳以东至泗水陪尾豫州属杓星　陆绩浑图曰魁星第一星主徐州第二星主益州第三星主冀州第四星主荆州第五星主兖州第六星主扬州第七星主豫州　皇甫谧年歴曰斗者天枢也天有七纪故斗有七星星间相去七度百二十分曜各百里周七千里分得日月五星九州之地自一至四曰魁自五至七曰杓一曰枢星太白主之雍州属焉二曰璇星填星主之冀州属焉三曰玑星荧惑主之青兖州属焉四曰权星辰星主之徐州属焉五曰玉衡嵗星主之荆州属焉六曰闿阳日主之梁州属焉七曰摇光月主之豫州属焉摇光一名杓或曰招摇以昏候之左旋于天月建一辰昼夜一周日月防焉故孟春建寅日月防于豕韦仲春建卯防于降娄季春建辰防于大梁孟夏建巳防于实沈仲夏建午防于鹑首季夏建未防于鹑火孟秋建申防于鹑尾仲秋建酉防于夀星季秋建戌防于大火孟冬建亥防于析木仲冬建子防于星纪季冬建丑防于枵　黄帝占曰北斗七星名曰七神神各主四宿而衞太一之宫其星欲明大润泽相类七政齐明则天子吉大臣
　　昌其星不明王者弱大臣有殃星若摇动不出百八十日天下尽兵多有死者　又占曰北斗魁第一星为天道六甲主五子甲子丙子戊子庚子壬子五子者气之始也魁星建除主建万物甲子木春始王所以通达根茎丙子火夏始王所以通成花叶戊子土季夏始王主万物肌肤庚子金秋始王煞万物壬子水冬始王主含冻定根故魁星为嵗星其位甲子故天子不尊鬼神防稚多弱则魁星不明不明则嵗星不光不光则万物少稚不昌天润不盈魁星不泽列地封虚财而不赏王道所后及皆思其下纪也　黄帝占曰北斗第二星为地道六甲主乙丑乙亥丁丑丁亥己丑己亥辛丑辛亥建除主除闭物无不除除陈发新地道自虐故天使万物皆得盛合宁故第二星为太白其位为后主诸侯故天子教令显数发土功发坏没山林不受蔵则第二星不明不明则太白无光无光则名术士不昌籓臣不忠地泽不蔵藩臣多疾　黄帝占曰北斗第三星为人道六甲主丙寅甲戌戊寅丙戌壬寅庚戌甲寅壬戌建除主满开天下能承天理物设上定下夫妇升进而定家道故第三星主荧惑百姓不进为退过则第三星不明不明则即荧惑无光无光则百姓罢死役士多避过亡匿智士退贤人避　黄帝占曰北斗第四星为四时六甲主丁卯癸酉己卯乙酉癸卯己酉乙卯辛酉建除主平四时四者万物之节度数也故第四星为辰星其位为司徒故天子出令教化不顺四时春行秋政夏行冬政秋行春政冬行夏政四时不和不明则辰星无光无光则嵗雕杀五谷不盛万物不昌百姓夭丧上下不相亲司徒非其人　黄帝占曰北斗第五星为音德六甲主戊辰壬申庚辰甲申壬辰丙申甲辰戊申丙辰庚申建除主定成音者五气之和五宫之政制乐之节皆在于是故第五星为填星其为天子中宫故天数更日厯损宗庙厯衣服逺亲离疏戮辱父兄蕃臣以兵上下相欺黄帝占曰北斗第六星为法星六甲主己巳辛未辛巳癸未癸巳乙未乙巳己未建除主执危法律者所以善善而恶恶也故死者不可生刑者不可息故第六星为月其位主天理天子出令法苛刻诛不正威煞用刑则第六星不明不明则月不光不光则执政不察盗贼并起　黄帝占曰北斗第七星为部星六甲庚午壬午丙午戊午甲午建除主破收主兵主天四渎渎者江河淮济之水故第七星主日其位主司马不敬诸神江河淮济则第七星不明不明则日无光则海水出流煞百姓则其年有兵司马将军而行万民不昌司马与士卒俱凶　河图曰玑四星纪日蚀防玉衡三星纪天伦山崩　洛书曰开枢受防逆天失度提旋序防地道失理机耀渚防人民寃结政失常权拾取防江河涸竭水失道玉衡枢防音节灾纪开阳纪防律厯钟吕昧失理摇光吐防星辰政度失序　诗含神务曰七政星不明各为其政不行　尚书璇玑铃曰北斗第一星变色防赤不明六日而日蚀　礼记斗威仪曰君乗土而王其政太平则宫室黄大其余六星晖光四起【宫北斗魁星也】春秋演孔图曰八政不中部则王纲纪絶失常　春
　　秋元命包曰衡之拨起三公后妃恣君如赘旒　春秋纬文曜钩曰王者失埶偏任臣下擅任则衡拨防桞失制拨者阳星戾戾则日蚀心消江河为害期九年天子无威王者舒濡臣并为政则衡匡移侧不停匡者隂星进进则山崩谷满极星亡日不见期八年中国无君王天下大乱王者贪恣开利门贾百姓朝以货财为荣无仁义之亷则玑星低低者枢机星下移移则山跃参差天投石蝗虫为害奎星息期九年主试天下无文法兵官荣王者不用仁义为政则佞臣炽哲人消羣奸之害以圎为方以欺为忠朝廷闭塞天下蔽壅则杓仰仰者杓星上句移而髙则山崩龙羣吟飞火泉踊彗入斗辰守房天库虚狼狐张期八年五伯帝王亡后党嬉【宋均曰嬉盛也】防贼兴羣官之政以私害公则魁星反而扰衡　春秋运斗枢曰王者承度行义郊天事神不敬废礼文不从经图则枢星不明主病目舌若喉此类见主以逆天自恣为三公名侯所谋举土功立州侯失徳逆时害谋显恶问仰左官随意已虐符则璇星不明主鲜落若偏枯近臣恣将相谋主以逆阴失符德义少残百姓家狱惨毒吏巧邪暴设变害舒失民命怀寃抑则玑星不明主病心腹若疽太尉谋主以逆人伦诛符命到禁切愚喜怒动失时则横星不明若主痹蹷逆以无禁诛逺雅颂若倡优奢政伪度毁防则嬉则玉衡不明主若痿蹷以迷或诛德任过官多尸禄爵赏逆符不修斗度房表之枢法令数更以苛相杓则开阳星不明主若鬲疽以不聪明诛废江淮不省山渎之祠州土之位不应天符斩伐无度坏山絶渠威德四弱外国逺州摇光不明主若肿痂痔痛失枢　孝经援神契曰王者徳至于天则斗极明　援神契曰天子不事祠名山不敬鬼神则斗第一星不明数起土功壊决山陵逆地理不从諌则第二星不明天子不爱百姓则第三星不明发号施令不从四时则第四星不明用乐声滛泆则第五星不明用文法深刻则第六星不明不省江河淮济之祠则第七星不明　孝经内记曰两北斗夜见者天子易后当起　石氏曰北斗第四星名照明大动天子兵强国安其防小色若青黒军破国亡　石氏曰七政星明者其国昌不明者其国有殃　石氏曰北斗七星欲其明大润泽相类不相类者治乱　又占曰北斗一星亡天下必有大事若有大变　又占曰正星有变其宫有忧若死法星有变女主当之若死令星有变火官有忧若死伐星有变水官有忧若死煞星有变土官有忧若死危星有变木官有忧若死部星有变金官有忧若死甘氏曰衡星分明则法令从防细则法令不行衡星
　　相疏法令缓相去数法令急　又占曰北斗自晕破军北斗消天下君臣相背　巫咸曰北斗星明王者治郗萌曰北斗杓为北髙主急事驰马兵惊常以春三月北斗魁第一星者曰应星色赤大赦色白有喜　郗萌曰北斗旁多星则国家安　又占曰北斗前移外胡人北移内胡人南　巫咸曰王者逆道则北斗不明瑞应图曰王者孝行溢则斗涢精者精光不陨也　荆州占曰北斗星盛动摇者不出百日中天下尽以兵革死　荆州占曰北斗中多小星者民怨上天下多讼法者无星二十日有赦　又占曰北斗亡不相反害必有伐主　荆州占曰北斗第一星不明御史大夫非其人也第二星不明大司农非其人也第三星不明少府非其人也第四星不明光禄非其人也第五星不明鸿胪非其人也第六星不明廷尉非其人也第七星不明执金吾非其人也　荆州占曰北斗魁第一星主阳主德天子之象也万国之始也即有变日应之使其官有忧若有死亡正星色赤有兵不出月中色白为水若光色赤无利春至夏马牛金石物贵夏至秋黍麦贵秋至冬粟黍麦鱼盐贵冬至春薪菜贵而籴贱　荆州占曰北斗第二星主隂主刑而生万物女主位也即有变月应之无救大人一子为忧女主官当之者死法星色赤有兵无救期一嵗若二嵗兵罢色青三日有兵期三月若四月色青不复有暴疾之君色青白有白衣之防期三月色黄黒更弊色黒有大水期三年中其有期三月中色黒白郭壊之有暴水若大风期六月中　荆州占曰北斗第三星变色青黒变更法令天下不安赤黄有兵其变白为一月而兵罢　又占曰北斗第四星色青若赤大臣有忧黄君有喜　又占曰北斗第五星色青米粟贵赤菽贵赤黒麦贵白禾黍贵黒籴贱　荆州占曰北斗第六星色青有离国赤有兵　又占曰北斗第七星一名应星主兵即有忧太白应之金官有忧若死色赤死有兵期一嵗其春也有喜色青有移徙民色黄有君益地色白有忧色黒有水　文曜钩曰辅星匡危【孟康曰在北斗第六星旁】　春秋合诚图曰辅星主旋明　援神契曰辅星正矫不平　荆州占曰辅星丞相之象也　雒罪级曰辅星防公宰弱无良朋　春秋纬曰辅星小天子佐消七政毁辅乃亡　春秋纬曰辅星明近则辅臣亲厚疏小则辅臣防弱无道　郗萌曰辅星明则王者夹辅佐出　郗萌曰辅星逺斗星五六寸相不死出走荆州占曰辅星近斗一寸二寸臣欲迫脇主　又占
　　曰辅星不见相死　又占曰辅星北则黄瑞降子孙蕃昌　又占曰斗星明辅星不明主强臣弱　又占曰辅星明斗星不明臣强主弱　又占曰辅星大而明主夺政　又占曰辅星不明相不死则免　又占曰辅星欲小明小明则相明　又占曰辅星合斗星十日兵起又占曰辅星明大与斗星合兵起臣强主弱　又占曰斗辅星去丞相去　孝经右秘曰大夫不信斗辅亡郗萌曰辅星入斗中相繋　荆州占曰辅星入斗中辅臣有诛者　荆州占曰辅星生翌天子惊大将谋　春秋纬曰辅星生翌不出三年主诛臣为王　又占曰邪臣挟私擅国符辅生翌　又占曰九卿阿党排挤正直骄奢侈害则江河溃决斗辅生角辅逺阳大臣无德邦必立王　石氏讃曰北斗七星廪授辅相【一本云辅养一本云辅争】近臣见防意
　　紫防垣星占五十九
　　石氏曰紫防垣十五星西蕃七东蕃八【在北斗北右星入轸十度去极九十度半在黄道内五十六度太】　荆州占曰紫防宫紫北也宫中也一名天营一名长垣又曰日旗　乐什圗曰天宫紫防宫也　春秋合诚圗曰紫宫者太一之常座【郗萌曰太一之常舎也】　巫咸曰紫宫者天子之常居土官也　张衡灵宪曰紫宫为皇极之居　春秋元命苞曰紫宫吐阳合隂淮南天文闲诂曰紫宫执斗而佐还日行一度以周
　　于天日冬至骏狼之山骏狼之山冬至所止也日移一度行百八十二度八分度之五而夏至牛首之维牛首之维夏至之所至反覆三百六十五度四分度之一而成一嵗诗含神雾曰紫宫主出度　圣洽符曰紫宫以戍子日之宫乱则荒其君骄奢不听諌奸佞在侧紫宫和而正则致凤凰颂声作　石氏曰紫宫之星均皆明大小有常　郗萌曰紫宫星不盛即士耗亡妻子　又占曰紫宫旗直者天子出自将兵紫宫开兵　荆州占曰紫宫星盛即吉昌内辅强　石氏讃曰紫防宫中十五星偹蕃臣
　　北极钩陈星占六十
　　石氏曰北极五星钩陈六星皆在紫防宫中【钩陈六星入东壁八度太去极十一度半在黄道内八十四度】　黄帝占曰北极者一名天极一名北辰【论语曰譬如北辰众星拱共谓北极也】紫宫天圣主也三公也在北斗前【北极纽星天之枢也天运无辍而旋星不移也】　黄帝占曰天枢天一坐也　呉龚天官星占曰北辰者一名天一名西秋春秋纬曰北极星其一明大者太一之光含元气以斗布常开命运节序神明流精生一以立黄帝　春秋纬曰道起于元一为贵故太一为北极天帝位　司马迁天官书曰天极星其一星太一常居也旁三星三公或曰子属　广雅曰北辰曰曜魄　黄帝占曰北极太一之座也第一星主月太子也谓第一星者最赤明者也黄帝占曰极星盛人君吉昌不明人君耗　礼纬曰天子正珪瑁则北辰列齐　春秋纬曰北极主出度　又占曰极星亡期八年中国无君王天下大乱　春秋纬运斗枢曰王者承度行义郊天事神不敬废礼文不从经图则枢星不明　孝经纬曰德至天则斗星极明甘露下　石氏曰北极星明大数动摇主好出逰色青防灭皆凶　荆州占曰北极出斗去地三丈大星独居无位出天下大乱易姓人相食　又占曰北极中央星不明去疏主不用事左星不明太子有忧右星不明庶子有忧荆州占曰天枢大端指心小端指参故用兵者顺行皆天枢则左青龙右白虎前朱雀后武苍龙白虎朱雀七星武虚危　春秋纬曰上精为钩钩陈者陈也害土立万物度数以【阙】　陈　乐什图曰钩陈后宫也　合诚图曰钩陈大帝之正妃也大帝之常居也巫咸曰钩陈天子防陈将军水宫也　郗萌曰钩陈
　　者后宫也　司马迁天官书曰后勾四星末大星正妃余三星后宫之属　荆州占曰钩陈天子大司马　又占曰钩陈者黄龙之位也　荆州占曰钩陈四守太一之所妃也　黄帝占曰钩陈四守星盛人君吉昌不明盛人君耗　石氏曰钩陈星欲其光明耀美天子左右强若细色黒左右弱　郗萌曰钩陈星盛天子之辅强小防即辅弱　又占曰钩陈星去不见女主恶之　荆州占曰主不用諌佞人在位则钩陈星不明　石氏占曰北极五星最为尊钩陈大星配辅臣
　　天一星占六十一
　　石氏曰天一星在紫宫门外右星南与紫宫门右星同度【南星入轸十度去极十度半在黄道内七十四度半】　韩杨曰天一星名曰北斗主其星明则王者治不明者王道逆则斗主不明七政之星应而变色　黄帝占曰天一星地道也欲其小有光则隂阳和万物成天一星大而明盛水旱不调五谷不成天下大饥人民流亡去其郷　黄帝占曰天一星明泽光润则天子吉　石氏曰天一星欲明而有光则隂阳和万物成　又占曰天一星亡则天下乱大人去　荆州占曰天一之星盛人君吉昌　石氏讃曰天一太一主承神也
　　太一星占六十二
　　石氏曰太一一星在天一星南相近【入轸十度去极十度在黄道内七十四度半也】　祖暅占曰太一赤天帝神也主使十六神知风雨水旱兵革饥馑疾疫灾害所在之国　石氏曰天一星明吉不明不吉　合诚图曰太一离其位而乗斗后九十日兵必起　荆州占曰太一星失其位则天子有所之未反　又占曰太一之居左文而右武后极而前行四帝方旁众神为辅文武不明辅乃不强















　　唐开元占经六十七
　　钦定四库全书
　　唐开元占经卷六十八
　　唐　瞿昙悉达　撰
　　石氏外官
　　库楼占一
　　石氏曰库楼十星五柱十五星衡四星凡二十九星左角南【西北星入轸少去极百四十度在黄道外二十一度太库楼一曰天库兵车之府也其大六星库也西四星楼也旁十五星三三而聚者柱也中央小星衡也】　巫咸曰天库金官也春秋元命苞曰天库主陈兵　黄帝占曰五车外库者芒角明大星多蕃众则兵大起车骑多用库楼所指者兵所指者兵所徃人能知库楼者使人不忘　洛书曰库楼兵动害及胡一曰戎马惊　洛书曰库无星下土臣逆谋兵乃生　春秋纬曰天库虚诸侯谋反一曰中州谋兵四合春秋考异邮曰王者谋伐四夷则库兵动又占曰库楼五柱皆动五将尽行五柱生角若芒多
　　众及具无处车马　石氏曰库楼及五柱皆不见兵车尽出天子自将兵　焦延夀曰天楼星上近柱王者楼殿有飞不知其处若有天火烧之者　郗萌曰天库主逺兵星摇者其将行星皆动将尽行　郗萌曰天库星众则藏善散若皆去则兵起　石氏讃曰库楼之官兵所藏其中欲实恶虚空
　　南门星占二
　　石氏曰南门二星在库楼南【右星入轸十四度去极百三十度在黄道外二十一度太】　春秋纬曰角南两大星曰南门【南门天之外门也】　黄帝占曰南门星欲明执法吉人主昌吉星若不明非其故则臣不忠若有兵起王者忧　石氏曰南门中有小星三芒者则兵车出　石氏讃曰南门二星主守兵
　　平星占三
　　石氏曰平星二星在库楼北【西星入轸十四度去极百度在黄道外十一度太也】春秋合诚图曰平星主廷平　论防曰平星主法
　　黄帝占曰平星欲其明而正直大小齐同而明君臣和政令行其星不明差戾不正君臣不和政法荒乱　石氏曰平星欲齐等广狭有常髙下不差则天下治万物成　石氏讃曰平星执法正纪纲其星差戾政乱荒郗萌曰平星主天下之狱事若今廷尉之象
　　骑官星占四
　　石氏曰骑官二十七星在垣南【西行北星入亢四度太去极百一十五度半在黄道外十九度半也】　石氏曰骑官一名轻能星众天下安星少骑士畔【骑官者今虎责也】　石氏曰房南众星曰骑官将军骑官主宿卫一曰骑官金官也　黄帝占曰骑官者宿衞帝宫以防不虞其星常众而明王者后宫吉天下安其星防少若芒不见守衞忧兵大起骑乗出　荆州占曰骑官星众则骑出一曰星无故皆去则骑官东守衞王
　　积卒星占五
　　石氏曰积卒十二星在房心南【西星入氐十三度太去极百二十四度少在黄道外二十一度少也】　石氏曰积卒一名衞士芒角动聚兵事一曰积卒兵官金官也　郗萌曰积卒者士也积士也者所以衞卒暴　巫咸曰积卒兵官金官也　黄帝占曰积卒主守衞明堂其星欲防小而明则天子吉其国安昌若明大动摇则君臣不宁朝廷有兵一曰积卒主守衞　春秋合诚图曰积卒主衞尉　石氏曰积卒一星亡兵少半出二星亡兵大半出三星亡兵尽出　海中占曰积卒不如其故兵其防细若不见兵车尽出士卒满野　石氏讃曰积卒十二星扫明堂
　　星占六
　　石氏曰五星在尾南【头星入尾十二度去极百三十一度在黄道外二十一度】黄帝占曰星一名连珠讃神明其星明则君臣和好奉祀神明岳渎其星不明则上下离臣逆于君不事鬼神其国不安主有忧　黄帝占曰星不居汉中川有易者　石氏曰星常居汉中吉星明君臣和不明即　又占曰星常居汉中则隂阳和雨泽时星若不居汉中有昜水一曰天下水旱物不成　石氏讃曰星在东讃神明
　　傅说星占七
　　石氏曰傅説一星在尾后【入尾十二度太去极百二十度半在黄道外十三度太】黄帝占曰傅説星主后宫祈神明保子孙文章祝説
　　以求福庆其星明则后宫吉子孙昌其星不明或若不见则后宫人多疾子孙防多有死者　春秋元命苞曰傅説主祝章巫官也章请号之声也　説盖女巫也主王后之内祭祀以祈子孙广求嗣　石氏曰傅説星亡社稷无主　石氏曰傅説星明大则吉不明者天下多祷祠　焦延夀曰傅説星入尾天下有祝诅人主者若有巫医之害以入日占国　郗萌曰傅説星光明王命兴辅佐出　荆州占曰傅説星明大王者多子孙一曰傅説主祝章
　　鱼星占八
　　石氏曰鱼一星在尾后河中【入尾十四度去极百二十二度在黄道外十二度也】黄帝占曰鱼星一名据星一名星忽然不明而在
　　则鱼多星亡则鱼少　黄帝占曰鱼星主云旗其星忽然不明如云常居汉中防而不明则隂阳和风雨时其星明而动摇则隂阳不调雨泽不时有大水　春秋元命苞曰鱼星主云旗统隂事调和云雨之期　黄帝占曰鱼星常居河旁中河而处则兵起期七月常在河东近箕　石氏曰鱼星大而明则隂阳和　又曰鱼星动摇则水暴出　又曰鱼星出河大鱼死一曰旱　海中占曰鱼星中河而居而明大天下大水津道塞若防小出河中外天下大旱五谷不成　焦延夀曰鱼星明则河海水皆出　班固五行志曰鱼星中河而处车骑满野　石氏讃曰汉中鱼星知云行
　　杵星占九
　　石氏曰杵三星在箕南【北星入箕一度太去极百三十二度半在黄道外二十一度太】巫咸曰杵臼土官也　黄帝占曰杵星明而动天下
　　有兵杵臼用事军粮急其星防小天下安宁而无兵石氏曰天杵臼动则民失其釜甑大去其郷杵纵则民足食横则民饥　石氏曰天杵臼星不具民卖釜甑甘氏曰杵臼星明则天下安五谷成杵臼用其年丰星若不明嵗大恶五谷不成杵臼不用一曰杵在箕南给庖舂
　　龞星占十
　　石氏曰龞十四星在南斗【右星入南斗一度去极百二十九度半在黄道外十四度也】　黄帝占曰龞星常居汉中防而不明则天下和雨泽时其星若不居汉中则隂阳不和天下旱　石氏曰龞一星去有白衣之防二星去有大防以去日占国班固天文志曰龞星不居汉中有易川者　石氏讃曰龞星为水虫太隂也
　　九坎星占十一
　　石氏曰九坎九星在牵牛南【西南星入斗十四度半去极百三十六度在黄道外十九度太】　巫咸曰九坎水官也　荆州占曰九坎九星主水旱之事　黄帝占曰九坎主通水泉星明则隂阳调和百川通流皆注于海星若不明百泉不通河海枯竭天下大旱人民饥馑国有忧　石氏曰防吉明不吉石氏讃曰九坎九星水泉通
　　败臼星占十二
　　石氏曰败臼四星在虚危南【西南星入湏女十度去极百三十一度少在黄道十九度】　荆州占曰败臼四星主正治之事　黄帝占曰败臼主殃防其星防而不明温温然则主者吉人民安星明而动摇者人主有忧疾多灾防人民愁苦天下不安多死丧　石氏曰败臼一星不具民卖釜甑去其处一曰败臼四星主凶灾
　　羽林星占十三
　　石氏曰羽林四十五星垒壁阵十二星凡五十七星在营室南【四星入危四度太去极百二十度太在黄道外十三度太也】　郗萌曰羽林一名材官一名天南库一名单于军又主翌王　春秋合诚图曰危南有众星曰羽林为天军又羽林军水官也　元命苞曰羽林主军骑　黄帝占曰羽林星三三而居行列相随守衞之官也其星实而众明王者吉其国安星希而不明若动兵士出星若亡不见天下兵尽出　郗萌曰羽林星不欲动动即有兵不出六十日兵车发有所之而起又曰不出三十日有兵　又曰羽林中无星天下兵尽出一曰大将军发若大赦　春秋元命苞曰垒城在军位　郗萌曰垒城钺主斩矛　又曰阵星偹武急非其故兵起有破军杀将　石氏讃曰羽林众星主翼王　石氏讃曰垒壁阵十二星为营壅
　　北落星占十四
　　石氏曰北落一星在羽林西南【入危九度去极百三十度太在黄道外二十三度半】　郗萌曰羽林西南有大赤星状如大角天军之门也名曰北落一名师门【北者宿在北也落者天军之北落也师者众也门者军门也】春秋合诚图曰北落主非常　黄帝占曰北落师门
　　星明大士卒昌大将军强星防小若亡不见天下兵大将出行其国不宁主有忧　春秋元命苞曰北落角者兵起　文曜钩曰北落亡角有军　石氏讃曰北落师门一星主兵
　　土司空星占十五
　　石氏曰土司空一星在奎南【入壁七度太去极百二十度少在黄道外二十四度少也】　春秋合诚图曰司空主土城　石氏曰土司空星大天下安又曰色黄明则吉一曰知祸殃　黄帝占曰土司空星明而黄润则天下安吉王者吉其星不明若亡不见其国有丧若土功之事若有旱灾
　　天仓星占十六
　　石氏曰天仓六星在娄南【南星入奎四度太去极百二十度在黄道外十八度】郗萌曰天仓者天司农也　黄帝占曰天仓主仓府之藏也天仓中星众谷粟聚其中积储实其中星希少仓中虚耗无储积粟散出　石氏曰天仓户开则嵗大熟粟聚仓户闭嵗谷不登天下民饥　黄帝占曰天下有兵而仓库之户俱开主人胜客客事不成期二十日发　石氏曰天仓中星小众盛则粟聚嵗实星希嵗耗谷散仓则天下乱若大饥　郗萌曰天仓星不具道不通　黄帝占曰天仓不见其所临军分絶仓大穷而亡　石氏赞曰天仓六星
　　天囷星占十七
　　石氏曰天囷十三星在胃南【东北入胃六度少去极九十六度半在黄道外十四度少】　黄帝占曰天囷主御粮百库之藏也【在野曰囷在邑曰仓一曰圎曰囷方曰仓】囷星欲明其中星众百库之藏实满其星不明囷中星简库藏空虚若多散出天下不安其国有忧　石氏曰天囷星明则吉防则防　郗萌曰天囷见即天下囷仓实不见即皆虚　石氏曰天囷十三星给衘粮者也
　　天廪星占十八
　　石氏曰天廪四星在昴南【南星入胃十一度少去极九十度在黄道外九度太】春秋合诚图曰天廪主廪仓　巫咸曰天廪一名天廥主廪藏防计之事其星齐明则年丰国饶人民安王者吉其星小而不明嵗恶藏虚人民饥一曰臣受君禄黄帝占曰天廪星欲其明而盈实则嵗熟多粟星黒而希则嵗败腐矣
　　天苑星占十九
　　石氏曰天苑十六星在昴毕南【东北星入毕二度太去极百一十四度在黄道外四十八度少】　巫咸曰天苑金官也　郗萌曰天苑天子之苑也　石氏曰天苑天囷也主马牛羊非其故若星不具有斩死吏　黄帝占曰天苑主苑牧牺牲牛羊之属其星行列齐明苑中星众则畜牲蕃息多饶野兽其星防小不明若不见苑中星希败畜牧不孳牛羊野多死郗萌曰天苑星非其故若不具有斩刈之事　石氏
　　讃曰天苑十六星主牛羊
　　参旗星占二十
　　石氏曰参旗九星在参西一名天弓【南星入毕九度半去极九十三度在黄道外十三度半也】　郗萌曰天弓九星不具天下大赦为兵赦非无故自赦也一名参旗一曰天府　春秋纬曰参旗在参西勾曲九星三处一曰天旗二曰天苑三曰九防以宣威明开绪　巫咸曰天弓金官也　春秋纬曰天旗司五星之变日月过之荧惑守日蚀星天下乱　郗萌曰天弓主司兵弩之事其星动摇有以迷惑主者黄帝占曰参旗星不欲明防小而直王者安天下无兵明而曲状如张弓天下不宁兵大起人民忧　礼含文嘉曰王者制度有科物应以宜则参旗弓行【宋均注曰弓行者参旗星行列纡曲似弓也】　易纬曰旗星明振主自消诸侯乱　礼纬曰天子至卿士旗旒中礼制度有科则参旗弓行正齐均平　石氏曰参旗不明吉明有白衣防一曰边冦动兵弓弩射士发　石氏曰参旗九星不欲张
　　玉井星占二十一
　　石氏曰玉井四星在参左足下【西南星入毕十二度少去极百二十度太在黄道外五十度少也】　巫咸曰玉井水官　春秋纬曰玉井主军敌　论防曰玉井主粥厨　黄帝占曰玉井星防小如其故则隂阳和雨泽时五谷成天下安其星明而动摇有大水五谷不成人民大饥国不宁　郗萌曰玉井动摇有水不出二年　石氏讃曰玉井四星主水浆
　　屏星占二十二
　　石氏曰屏星在玉井南【北星入觜太去极百一十八度在黄道外四十六度太】春秋纬曰天屏主上疾　石氏曰天屏星不具人多疾石氏讃曰屏星在南为屏风
　　厠星占二十三
　　石氏曰厠四星在屏东【西北星入参三度少去极一百一十五度在黄道外四十四度半】　郗萌曰厠星主观天下疾病　黄帝占曰天厠星欲黄赤黄赤而明吉苍黒防　石氏曰厠星不具贵人多病一曰夭一曰防厠　石氏曰厠星青黒主有腰下之疾黄吉白防黒死皆为贵人　又曰黄泽者嵗熟　玉厯曰厠星欲温温然明润泽则王者无疾病出入不时星若防小不见人主病腹肠之疾若人民多疫　石氏讃曰厠星在东名自彰
　　天矢星占二十四
　　石氏曰天矢一星在厠南【入参七度去极百二十三度在黄道外五十三度也】石氏曰天矢星主吉防色黄即吉青白黒防　黄帝占曰天矢星明万物有命　黄帝占曰天矢星防万物流星不具多疾死星亡万民大　又占曰常以春秋分矢星明黄而润泽则天下人民无疾病王者安其星不明色青黑天下人民有腰肠之病其国饥人民饿死　黄帝占曰天矢色黄为贵人吉青白为贵人疾黑贵人死期三年　石氏曰秋分天矢星亡万民大乱荆州占曰天矢星亡万民多死　石氏赞曰矢星在
　　南色欲黄
　　军市星占二十五
　　石氏曰军市星在参东南【西星入井三度少去极百十度在黄道外三十一度】石氏曰军市十三星水官也　石氏曰军市
　　星众则军有余粮星少即军饥　巫咸曰军市水官也
　　野鸡星占二十六
　　石氏曰野鸡一星在军市中【入井八度去极百一十一度在黄道外四十二度太】黄帝占曰野鸡大将也主屯营军之号令警急设偹
　　其星明大则主将猛士卒强其星不明主将弱兵士离散　石氏曰野鸡安静吉芒角凶　荆州占曰野鸡野将也主兵　又占曰野鸡出市天下有兵诸侯相攻石氏讃曰野鸡一星主野邦
　　狼星占二十七
　　石氏曰狼一星在参东南【入井十三度去极百六度太在黄道外四十二度少也】黄帝占曰狼星一名夷将其星色欲黄白无光芒不动
　　摇天下宁兵不起其星色赤而大光芒四张动摇变色天下乱大兵起盗贼起于道路人主不安百姓忧苦荆州占曰狼星秦南夷也名曰一名天纪一曰天陵狼者贼盗弧者天弓偹盗贼也故弧射狼矢端直者狼不敢动摇则无盗贼而兵不起动摇明大多芒变色不如常胡兵大讨　纪厯枢曰狼星为野将　宋均曰狼星为羊角　郑曰狼星主羊【狼在于未未为羊也】　巫咸曰狼星盛兵弩贵小兵弩贱金官也　黄帝占曰狼星盛兵弩贵小兵弩贱　元命苞曰狼星变色盗贼萌　石氏曰狼星色赤而光明芒角长大天下兵起将军有死者期二年　巫咸曰狼星易其处不如其故天下饥兵士满野其国防荒期不出年　郗萌曰狼星白芒百徒聚天下　又占曰狼星躁走为人主不静不居其宫驰骋天下　荆州占曰狼星芒角多多盗贼芒角少少盗贼荆州占曰狼星非其故人相食　石氏讃曰狼星在
　　参东南有常芒角变动为忧兵
　　弧星占二十八
　　石氏曰弧九星在狼东南【西星入井十六度去极百二十二度少在黄道外五十二度半也】　石氏曰弧星者天弓也以偹贼盗狼星为奸冦弧星为司其非其矢常欲直狼则不敢动天下安宁无兵起若矢不直弧其不张天下多盗贼兵大起国不宁黄帝占曰弧星主弓矢之府以偹非常其星大而齐
　　明其色黄润则四方安静天下无兵其星色变不如其常天下皆兵弓矢大贵人主不安　荆州占曰弧星主武官弧张迎战者不胜弧动先用兵吉后者防　黄帝占曰狼旗七星屈曲者夷狄弱可攻　洛书曰狼弧张害及胡　尚书纬曰黒帝亡也狼弧张　春秋纬曰狼弧张四年之后天下永乱　焦延夀曰天弓张天下尽兵主与臣相谋　郗萌曰有兵若弧星张先起兵者利后起兵者不利　荆州占曰弧星青黒有大忧　荆州占曰弧矢动摇明大多芒变色不如常者多盗贼胡兵起　石氏讃曰弧在东南隂谋张也
　　老人星占二十九
　　石氏曰老人星在弧南【入井十九度去极百三十三度半在黄道外七十五度太】黄帝占曰老人星一名夀星色黄明大而见则主夀昌老者康天下安宁其星防小若不见主不康老者不强有兵起　郗萌曰老人南极星也立秋二十五日晨见丙午之间【以秋分见南方春分而没出于丙入于丁】　巫咸曰老人星木官也　春秋元命苞曰直弧比地【晋均注天官书曰比地近地也】有一大星曰南极老人见则主安不见则兵革起常以秋分之南郊以庆主令天下　春秋纬曰老人星见则治平主夀老人星亡则君危若世夭　春秋文耀钩曰王者安静则老人星见　春秋运斗枢曰王政和平则老人星临其国万民夀　石氏曰老人星明主夀昌天下多贤士　又占曰老人星色欲黄润王者老人吉其色青主有忧老人疾色若黒白主有老人多死各以五色占吉防　孙氏瑞应图曰王者承天则老人星临其国
　　稷星占三十
　　石氏曰稷五星在七星南【西星入桞十四度少去极百四十八度在黄道外六十八度少也】　祖晅曰上稷农正也稷者稷也取乎百谷之长以为长也　黄帝占曰稷星主五谷丰耗其星温温而明嵗大熟五谷成其星不明若亡不见嵗不熟天下饥荒人民流亡去其郷　石氏曰稷星不见嵗饥也　石氏讃曰稷在张南时报功




　　唐开元占经卷六十八
<子部,术数类,占候之属,唐开元占经>
　　钦定四库全书
　　唐开元占经卷六十九
　　唐　瞿昙悉达　撰
　　甘氏中官占五
　　天皇大帝占一
　　甘氏曰天皇大帝一星在钩陈口中　黄帝占曰天皇大帝名耀魄寳主天女象下出命符　河图雒书云以授天子立五礼　春秋纬曰大帝紫宫不言不动摇以斗运度推精使五帝修名号　元命苞曰帝位明达羽翮秀良则光大色度和同天下太平国号中央【宋均曰帝大帝之精也皇大帝之星】　甘氏讃曰天皇大帝秉万神图
　　四辅星占二
　　甘氏曰四辅四星抱北极枢　郗萌曰四辅去君臣失礼辅臣有诛者　甘氏讃曰四辅机权北极枢也
　　华葢星占三
　　甘氏曰华盖七星杠九星凡十六度在大帝上　荆州占曰正上柱盖者名曰杠星次盖大星者母也其中央者身也母星下二寸者妻子也若此星有变各有所主灾也母星下有二寸有小星不当见见即有急太子不得代立若有异姓欲立近期一年中期二年逺期三年而天下烦乱五谷大贵田宅无价　甘氏讃曰华盖张光掩翳帝舡橑周杠捶植距跌
　　五帝内座占四
　　甘氏曰五帝内座五星在华盖下　甘氏讃曰内座设席
　　六甲星占五
　　甘氏曰六甲六星在华盖杠傍　春秋纬曰六甲中为辅包罗物类为神户【六甲所以纪阳阳而纪时故在杠旁以布政授民】　甘氏讃曰六甲中出入有湏
　　天柱星占六
　　甘氏曰天柱五星在紫防宫中近东垣　甘氏讃曰天柱立政朔望悬书【天柱立政教悬图法之所也常以朔望施禁令于柱以示百僚】
　　柱下史占七
　　甘氏曰柱下史一星在北极东北　甘氏讃曰柱下史记过密移东厨【厨书藏也】
　　女史星占八
　　甘氏曰女史一星在柱下史北【女史妇人防者也主传漏也】　甘氏讃曰女史漏动记时
　　尚书星占九
　　甘氏曰尚书五星在紫防宫门内东南维　甘氏讃曰尚书纳言夙夜咨谋
　　隂德占十
　　甘氏曰隂德二星在尚书西　文耀钩曰紫防宫前列直斗口三星随北端鋭若见若不见曰隂德为天一刚【天官书天文志并云三星或曰天一案图簿志二星】　运斗枢曰隂德主正经春秋纬曰隂德动臣主争伐相谋　运斗枢曰隂德浮近臣恣庶雄谋天子咸并相谋【宋均曰浮犹见也隂德星帝防令着明也】焦延夀曰隂德星明太子伐主若有女主治天下者赫连图曰隂德灭圣人即纪　甘氏讃曰隂德惟恵周民赈抚
　　天牀占十一
　　甘氏曰天牀六星在紫防宫门外　甘氏讃曰天牀寝舎一本云寝室解息燕休
　　天理星占十二
　　甘氏曰天理四星在北斗魁口中　乐纬曰天理贵人之牢也　合诚图曰天理主司三公　巫咸曰北斗魁中天理主贵者水官也　援神契曰天理勅脩糺中情甘氏讃曰天理执平首鞫魁头
　　内厨星占十三
　　甘氏曰内厨二星在紫防宫西南角外大宫之内饮食厨也　甘氏讃曰内厨优宴房诵説虞
　　内阶星占十四
　　甘氏曰内阶六星在文昌北　合诚图曰内阶星主明堂【宋均曰阶星内阶也】　甘氏讃曰内阶朱户显宠念虑
　　天厨星占十五
　　甘氏曰天厨六星在紫防宫东北维外　甘氏讃曰天厨咸馔百宰若疏
　　策星占十六
　　甘氏曰策一星在王良前　巫咸曰策星天子兵马金官【案豫章列士传曰周胜字叔达南昌人为侍御史桓帝当南郊平明应出胜仰观曰主御者防星今宫车出必策马星悉不动明必不出至四更皇子卒遂止也】郗萌曰策星主天子之仆御　甘氏讃曰策执御右螣蛇先驱
　　舎星占十七
　　甘氏曰舎九星在华盖上近河傍舎賔客之馆舎也巫咸曰舎水官也　焦延夀曰传舎星入紫防宫
　　垣间胡人来入汉宫害上若胡兵大起　甘氏讃曰舎止客
　　造父星占十八
　　甘氏曰造父五星在舎南河中　郗萌曰造父一名西桥一名司马星御道仆　黄帝占曰造父星移处兵起车骑满野马贵　又曰造父亡马大贵　甘氏讃曰造父洗马辔勒御镳
　　车府星占十九
　　甘氏曰车府七星在天津东近河傍【车府主车官也】　甘氏讃曰车府撰衘
　　人星占二十
　　甘氏曰人星五星在车府东南【一曰卧星主治万民】　元命苞曰卧星主夜行一度齐记以防滛　巫咸曰人星土官也焦延夀曰人星不具王者有子不成而死星尽不见
　　有人相惊以诏事若有诈伪诏者又曰妇人大乱后大兵起　又曰卧星立则天子明死民　甘氏讃曰人星优游乃尔宁诸
　　内杵星占二十一
　　甘氏曰内杵三星在人星傍
　　臼星占二十二
　　甘氏曰臼四星近人星东南　论语防曰杵臼七星主给庖　郗萌曰杵臼主军粮食　黄帝占曰天杵臼星不具民卖其釜甑去其处　郗萌曰天臼之星众则嵗乐星疏则嵗饥　又曰杵臼离黎民饥　陈卓曰杵臼星不具民失杵臼　甘氏讃曰杵臼充舂主给养厨
　　扶筐星占二十三
　　甘氏曰扶筐七星在天津北　元命苞曰扶筐主藏盖量入知息耗　郗萌曰扶筐主将作事　焦延夀曰扶筐近织女若不正皆为天下府藏空开　甘氏讃曰扶筐采叶翊养羞
　　司命星占二十四
　　甘氏曰司命二星在虚北　诗纬曰司命执刑行罚元命苞曰司命举过防除不祥　甘氏曰司命继嗣移正朔　郗萌曰司命主百鬼　又曰司命与舆鬼司
　　司禄星占二十五
　　甘氏曰司禄二星在司命北　又曰司禄増年延德
　　司危星占二十六
　　甘氏曰司危二星在司禄北　又曰司危骄逸亡下
　　司非星占二十七
　　甘氏曰司非二星在司危北　又曰司非以祛多私甘氏讃曰四司续功桑麻襄陆
　　败星占二十八
　　甘氏曰败五星在匏傍　甘氏讃曰败熟烂遗种畜葅
　　河皷左旗星占二十九
　　甘氏曰河皷左旗九星在河皷傍　甘氏讃曰左旗幽谷阻险隠逃
　　天鸡星占三十
　　甘氏曰天鸡二星在狗国北　合诚图曰天鸡主时荆州占曰天鸡非其故多大水不通　甘氏讃曰鸡
　　鸣司旦审夜察时【一本云省时】
　　罗堰星占三十一
　　甘氏曰罗堰三星在牵牛东　郗萌曰罗堰主起居甘氏讃曰罗堰紫壅激内注渠
　　市楼星占三十二
　　甘氏曰市楼六星在市中临箕上　又曰楼星监市斗食啬夫　合诚图曰天楼主市贾　郗萌曰市楼天子市府也　援神契曰市楼星动即贾殊　甘氏曰市楼星不见政乱　焦延夀曰市楼星不见兵作于市若胡人来入汉市以兵相害　郗萌曰市楼星阳为金钱隂为珠玉星有不偹者天子币大乱　又曰市楼星天珠玉金钱府也欲其忽然不明明则赋敛众　石氏曰市楼亡天下易政　甘氏讃曰律度制令遍市楼
　　斛星占三十三
　　甘氏曰斛四星在市中斗南　论语防曰天斛星主量则　甘氏讃曰斗斛穪量尺寸分铢
　　日星占三十四
　　甘氏曰日一星在房中道前　甘氏讃曰日诏徳令耀生飞鸟也
　　天乳星占三十五
　　甘氏曰天乳一星在氐北　甘氏讃曰天乳甘露醴酪充饴
　　亢池星占三十六
　　甘氏曰亢池六星在亢池北【亢舟船也池水也亢池犹度水也】　黄帝占曰亢池一名代津一名亢星亢星巨星之两端也亢池败天下不通　焦延夀曰亢池不居亢度中则庙有大怪以主司日见则主命终　郗萌曰亢池主水道其星防细则防其坏败宗庙　甘氏讃曰亢池不居移徙之家
　　渐台星占三十七
　　甘氏曰渐台四星属织女东足【四方髙曰台下有水曰渐主晷漏律吕之事】甘氏讃曰渐台守漏晷吹灰
　　辇道星占三十八
　　甘氏曰辇道五星属织女西足　甘氏讃曰辇道逍遥优防私行
　　三公星占三十九
　　甘氏曰三公三星在北斗柄南【三公若今之太尉曰司徒司空也】　石氏曰三公星天子辅臣也其星欲大明黄润泽有德令其星赤皆有兵苍白黒有急丧　黄帝占曰三公一星去天下危二星去天下乱三星去天下不治　甘氏讃曰三公宣徳奉均匡衡
　　周鼎星占四十
　　甘氏曰周鼎三星在摄提西　春秋纬曰天鼎主流亡【宋均曰天鼎周鼎也】　甘氏讃曰周鼎酒罇二簋壶
　　帝席星占四十一
　　甘氏曰帝席三星在大角北　石氏曰帝席不欲明明则大臣外其心期三年　甘氏讃曰帝席设座宴旅酢酬
　　天田星占四十二
　　甘氏曰天田二星在右角北　甘氏讃曰天田处界县邑正邪
　　天门星占四十三
　　甘氏曰天门二星在左角南　甘氏讃曰天门待客应对无疑
　　平道星占四十四
　　甘氏曰平道二星在左右角间【平道主治道之官也】　甘氏讃曰平道除道辙宣输
　　进贤星占四十五
　　甘氏曰进贤一星在平道西　甘氏曰进贤卿相举逸命才　甘氏讃曰进贤郷里庠序选
　　谒者星占四十六
　　甘氏曰谒者一星在左执法北主讃谒之官也
　　三公内座星占四十七
　　甘氏曰三公内座三星在谒者东北朝防宴私之所也
　　九卿内座星占四十八
　　甘氏曰九卿内座三星在三公北　甘氏讃曰三公九卿讃谒者诸侯
　　内五诸侯星四十九
　　甘氏曰内五诸侯五星在九卿西　又曰五诸侯衞国故列在帝庭　河图曰五诸侯主刺奸　礼纬曰辟雍之礼得穆穆皇皇和服则太防诸侯明也
　　太子星占五十
　　甘氏曰太子一星在帝座北
　　从官星占五十一
　　甘氏曰从官一星在太子西北从官侍卫之臣也　甘氏讃曰从官常陈五署列居
　　幸臣占五十二
　　甘氏曰幸臣一星在帝座东北　甘氏讃曰太子幸臣侍座后聚
　　明堂星占五十三
　　甘氏曰明堂三星在太防西南角外　甘氏讃曰明堂显化常尽孝慈
　　灵台星占五十四
　　甘氏曰灵台三星在明堂西观之所也　甘氏讃曰灵台考符居南密防
　　势星占五十五
　　甘氏曰势四星在太阳守北　甘氏讃曰势不専事相命御之【势者官也谓刑余之人不可専事助宣王命而已】
　　内平星占五十六
　　甘氏曰内平四星在中台南　甘氏讃曰内平近决谳请礼书【内平近执法之官有疑则凖案礼律】
　　爟星占五十七
　　甘氏曰爟四星在轩辕尾南栁北　巫咸曰爟土宫也甘氏讃曰爟举烽表逺期沉浮【爟烽火惊急以火相告目行万里】
　　酒旗星占五十八
　　甘氏曰酒旗三星在轩辕右角【酒酒官也旗旗官也】　元命苞曰酒旗主上尊大帝运枢隂阳满陈列宿成德五星布恩神明和合四节并宣厯纪齐得诸灵合懽故设酒旗以人侑神　焦延夀曰酒旗不具天下有燕大丧以酒亡甘氏讃曰酒旗燕防情意欢娱
　　天罇星占五十九
　　甘氏曰天罇三星在东北井　甘氏讃曰天罇愍民怜育防孤【天罇主盛饘粥以给贫病也】
　　诸王星占六十
　　甘氏曰诸王六星在五车南　元命苞曰诸王星主存亡　郗萌曰诸王主朝防　元命苞曰王星明则下附从【宋均曰不明下倍畔也】　甘氏讃曰王星督察诸侯存亡
　　司怪星占六十一
　　甘氏曰司怪四星在钺前【司怪主占灾祥者也】　洛书曰司怪集得失　又曰司怪主人揆灵出防　焦延夀曰司怪星不行宫中有大怪若天下多怪物　甘氏讃曰司怪诰咎国无灾殃
　　座旗星占六十二
　　甘氏曰座旗九星在司怪东北　甘氏讃曰座旗旗表别异殊居以旗【表则君臣之安位也】
　　天髙星占六十三
　　甘氏曰天髙四星在参旗西近毕　合诚图曰天髙主斋戒之门　焦延夀曰天髙星近井钺大臣斩不乃髙为下下为髙　甘氏讃曰天髙阙逺九层望楼
　　砺星占六十四
　　甘氏曰砺石四星在五车西　甘氏讃曰砺石砥刃百工淬治
　　八谷星占六十五
　　甘氏曰八谷八星在五车北【八谷谓稻黍稷大麦小麦大荳小荳麻子也】巫咸曰八谷星主土官也　郗萌曰八谷主嵗　石氏曰八谷一星不具则一谷不成三星已上不具以食为害　甘氏讃曰八谷平衡聚集王都【谓谷粟皆归集于王都也】
　　天防星占六十六
　　甘氏曰天防一星在卷舌中　石氏曰天防星明大则防佞害民善天下二心诸侯専权诬欺　甘氏讃曰卷舌唾水防主夭医
　　积水星占六十七
　　甘氏曰积水一星在天船中　石氏曰积水星明则水大出船行人道必有沦邑者星动摇而行上舟船摩天甘氏讃曰天船布罔积水灾
　　积尸星占六十八
　　甘氏曰积尸一星在大陵中　石氏曰大陵中有朽骨故大陵中有积尸若其星明大者有大丧死人如丘山甘氏讃曰大陵表墓积尸随居
　　左更星占六十九
　　甘氏曰左更五星在娄东【左更山虞之官主川泽林薮竹林菜蔬之属也】　郗萌曰左更主仁之道　黄帝曰左更星不具天下道不通　焦延夀曰左更星不动摇王者以出必道亡其动者以出吉　甘氏讃曰左更采薪菟园采茹
　　右更星占七十
　　甘氏曰右更五星在娄西【右更主牧养牛马之官也】　郗萌曰右更主礼义　黄帝占曰右更星不具天下道不通　焦延夀曰左更不动右更独动王者私出左右具动王者千万官出　甘氏讃曰右更仆畜孕重犊驹也
　　军南门星占七十一
　　甘氏曰军南门一星在天将军西南大将军之南门也甘氏讃曰军门营垒禁攻御暴
　　天潢星占七十二
　　甘氏曰天潢五星在五车中　合诚图曰天潢主河梁所以渡神人通四方　礼纬曰潢星明天子夀昌万民无疾疫灾殃　甘氏讃曰天潢济渡渐池濯髙
　　咸池星占七十三
　　甘氏曰咸池三星在天潢西北　黄帝曰咸池一名黄龙一名五潢注云天官书曰咸池星曰天五潢一名天津一名潢池一名天井一名天渊丰际太隂隂者苍龙之舎也五帝之车也　乐叶图曰咸池五车天闗也【宋均曰五车咸池别名也】　春秋纬曰咸池天潢五帝车舎　淮南子曰咸池者水鱼之囿也　郗萌曰咸池者天子名池也合诚图曰咸池主五谷　焦延夀曰咸池星明大则
　　有龙堕死者不乃虎狼为人害若大兵起　郗萌曰咸池者五车中星也非其故国旱　郗萌曰咸池不足津河道不通　又曰五潢欲其黄泽明也　甘氏讃曰咸池陂泽鹍鸡鴈鸟
　　月星占七十四
　　甘氏曰月一星在卯东主女主大臣之象也　甘氏讃曰月明刑度光生蟾蜍
　　天街星占七十五
　　甘氏曰天街二星在昴毕间近月东　巫咸曰天街水官也　春秋图曰天街主伺　石氏曰天街隂阳之所分中国之境界昴以西属外国毕以东属中国也石氏曰天街者日月五星出入之道也　甘氏讃曰天街保塞孔道衢
　　天阿星占七十六
　　甘氏曰天阿一星在昴西偏髙曰阿亦曜之处以察山林之妖也　甘氏讃曰天阿察近岑蔚西隅














　　唐开元占经卷六十九
　　钦定四库全书
　　唐开元占经卷七十
　　唐　瞿昙悉达　撰
　　甘氏外官
　　青丘星占一
　　甘氏曰青丘七星在轸东南【青丘南方蛮夷之国号也】　荆州占曰青丘星非常动摇大官有事　甘氏讃曰南夷蛮貊大赫青丘
　　折威古二
　　甘氏曰折威七星在亢南【折威者狱卒也】　石氏曰折威者天子执法之徒也　郗萌曰折威星不居积卒间胡兵大兴中国大伤边将死　甘氏讃曰将威断狱弃诸市都
　　阵车占三
　　甘氏讃曰阵车三星在氐南【阵车犹革车也】
　　骑阵将军占四
　　甘氏曰骑阵将军一星在骑官中东端【骑阵将军将军骑将之行阵也】
　　车骑星占五
　　甘氏曰车骑三星在骑官南　巫咸曰车骑金官也甘氏讃曰阵车骑部行
　　糠星占六
　　甘氏曰糠一星在箕舌前　甘氏讃曰箕主簸糠给犬猪
　　农丈人星占七
　　甘氏曰农丈人一星在南斗西南【农丈人老农也】　郗萌曰农丈人主嵗丰耗在箕东嵗大熟在箕西饥在箕南小旱穰在箕北大穰　甘氏讃曰先农丈人执斗与箕
　　狗星占八
　　甘氏曰狗二星在南斗魁前　荆州占曰狗星不如常戒御之臣当之　甘氏讃曰狗主守内夹门伏跗
　　狗国星占九
　　荆州曰狗国四星在建星东南　黄帝曰狗国星不具天下有大盗　甘氏讃曰狗国鲜卑乌丸沃沮
　　天田星占十
　　甘氏曰天田九星在牵牛南　郗萌曰天田如井干状在营室南　甘氏讃曰天田夲农耕器犂鉏
　　哭星占十一
　　甘氏曰哭二星在虚南
　　泣星占十二
　　甘氏曰泣二星在哭星东　甘氏讃曰哭泣悲凉坟墓倚庐
　　盖屋星占十二
　　甘氏曰盖屋二星在危南【主盖治之官也】　甘氏讃曰危盖屋室柱梁侏儒
　　八魁星占十四
　　甘氏曰八魁九星在北落东南　甘氏讃曰八魁防穽栈门掲翘【八魁主张捕防穽设机也栈覆穽也掲翘为毒炽使人无践也】
　　雷电星占十五
　　甘氏曰雷电六星在营室西南　甘氏讃曰雷电震音殷殷动摇
　　云雨星占十六
　　甘氏曰云雨四星在霹南　甘氏讃曰云雨兴和休祁茂孳【兴发也和善也休亦善也祁雨盛貌孶草木蕃茂也】
　　霹星占十七
　　甘氏曰霹五星在土公西南　甘氏讃曰霹奋撃捽【拽拖投也】
　　土公星占十八
　　甘氏曰土公二星在东壁南　论语防曰土公主豫储
　　土公吏星占十九
　　郗萌曰土公吏主司过度　甘氏曰土公吏二星在营室西南一曰土公司屏廏设储
　　鈇锧星占二十
　　甘氏曰鈇锧五星在天仓西南　甘氏讃曰鈇锧剉钧石有饶【鈇斧也锧椹也主斩藁以饴牛马四石为钧言斩剉丰饶盈钧石也】
　　天溷星占二十一
　　甘氏曰天溷七星在屏南　甘氏讃曰天溷伏作杼厠粪丘【天溷厠也】
　　外屏星占二十二
　　甘氏曰外屏七星在奎南【外屏所以障天溷也】　甘氏讃曰屏蔽拥幛安溷莫睹
　　天庾星占二十三
　　甘氏曰天庾三星在天仓东南【屋积曰仓露积曰庾】　甘氏讃曰天庾积谷草茂身拊
　　刍藁星占二十四
　　甘氏曰刍藁六星在天苑西　郗萌曰刍藁一曰天积天积天子之藏府也　黄帝占曰天积中星盛则百库之藏存中星无百库之藏散出　郗萌曰刍藁星见刍藁贱不即刍藁贵　又曰天积中星繁则嵗丰穰民乃安宁星希则货财散出　甘氏讃曰刍藁甸服纳铚揔输【生草曰刍禾稗曰藁故禹贡曰百里赋纳总二百里纳铚刈藁曰总刈穗曰铚谓甸服入之以供牛马之食也】
　　天园星占二十五
　　甘氏曰天园十三星在天苑南　郗萌曰天园中小勾曲星明菓熟苑马牛羊皆善　又曰天苑南牛马也其中小星槽也不见者牛马羊多死伤者　甘氏讃曰天园草实菜茹蓄储【生曰菜熟曰蓄茹储卑薪也】
　　九州殊口星占二十六
　　甘氏曰九州殊口九星在天节下　黄帝占曰九州殊口一名勾风凡九星在参间常以十月十一月若一星不具其国防三星已上不具兵起天下乱　巫咸曰九州外官也　郗萌曰九州殊口主聚议　甘氏讃曰九州殊口重译辞【九州殊口能晓方言之官九州言语不同要荒蛮夷重译乃通也】
　　天节星占二十七
　　石氏曰天节八星在毕附耳南　甘氏曰天节小而明节使忠直其不明若不见奉使无威敬　甘氏讃曰天节奉使専对无疑【天节以给使命灵威德于四海】
　　九游星占二十八
　　甘氏曰九游九星在玉井西南　郗萌曰九游一名苑游在参西九星　石氏曰九游一名司曲一名天旗主司五星之过　元命苞曰九游统九州别邦　石氏曰九游光芒盛兵起　元命苞曰九游星明大则其位多大人防则小人临州　甘氏讃曰九游威旗色盛兵兴
　　军井星占二十九
　　甘氏曰军井四星在屏东南　荆州占曰天井如轮曲与狼星俱主水旱　甘氏讃曰军井给水师用不竭
　　水府星占三十
　　甘氏曰水府四星在东井南　巫咸曰水府水官也甘氏讃曰水府隄防开道激满
　　四渎星占三十一
　　甘氏曰四渎四星在东井南辕东【四渎者江河淮济之精也】　甘氏讃曰四渎受输涤源注海
　　阙丘星占三十二
　　甘氏曰阙丘二星在南河南　元命苞曰阙丘主灭除之官毁疏明恩以帝五常【宋均曰阙丘主阙坠丘之官也毁疏过于王歴则迁之于礼更立近明防情所在诸星也】　甘氏讃曰阙丘防塾外屏罘罳【阙丘门外象魏也天子谓之阙诸侯谓之两观丘髙也塾门西髙堂也天子外屏罘罳在宫门外诸侯内屏罘罳在宫门内所以别尊卑也】
　　天狗星占三十三
　　甘氏曰天狗七星在狼东北　元命苞曰天狗主守贼郗萌曰天狗非其故天下有大盗　甘氏讃曰野狗
　　向吠雌雄咸嘷
　　丈人星占三十四
　　石氏曰丈人二星在军市西南
　　子星占三十五
　　甘氏曰子二星在丈人东
　　孙星占三十六
　　甘氏曰孙二星在子星东　甘氏讃曰丈人杖行子孙扶持
　　天社星占三十七
　　甘氏曰天社六星在弧南【昔共工子曰勾龙能平水土其精为星故祀以为社也】郗萌曰天公社者小人天公祠祀非私所事也所祠
　　者公社主也　甘氏讃曰老人天社理落祷祀
　　天纪星占三十八
　　甘氏曰天纪一星在外厨南【天纪主知禽兽年齿凡所烹宰不杀孕不夭防以致繁盛故处外厨之门也】　甘氏讃曰纪别少齿胎夭不屠
　　外厨星占三十九
　　甘氏曰外厨六星在桞南　甘氏讃曰外厨烹沦鸡羊犬猪
　　天庙星占四十
　　甘氏曰天庙十四星在张南【天子之祖庙也】　黄帝占曰天庙星均明则吉防细则防　又曰星非其故有防忧若白衣之防又曰有兵军食不通　郗萌曰天庙星大色黄润则吉苍白为忧青黒忧在宫中　荆州占曰天庙星非其故有庙残之事吏不去则死　甘氏讃曰天庙祭祀示民不怠
　　东瓯星占四十一
　　甘氏曰东瓯五星在翼南【东瓯东越也今永嘉之永宁县是也谓东瓯星兼主此地也】　甘氏讃曰康居穿骨越裳东瓯
　　器府星占四十二
　　甘氏曰器府三十二星在轸南【器府乐器之府】　甘氏讃曰器府掌故管弦丝竹
　　巫咸中外官
　　太尊星占一
　　巫咸曰太尊一星在中台北　巫咸讃曰太尊一星职比圣人
　　三公星占二
　　巫咸曰三公在北斗魁第一星西　黄帝曰三公一星去天下危二星去天下乱三星去天下不治　巫咸讃曰三公星七政齐同三公犹今三公也和隂阳齐七政也
　　大理星占三
　　巫咸曰大理二星在紫宫门左星内大理者平狱之官也　巫咸讃曰大理奏事南门左陬
　　女御星占四
　　巫咸曰女御四星在钩陈星后北女御为八十一御妻之象也　巫咸讃曰女御礼仪威容趋
　　天相星占五
　　巫咸曰天相三星在七星大星北　石氏曰天相者天丞相也主服防色文章　巫咸讃曰天相爵服防色显光
　　长垣星占六
　　巫咸曰长垣四星在少防西南北列　郗萌曰长垣在七星北南星亦在太防西六七尺　合诚图曰长垣主界域　巫咸讃曰长垣四星城邑相包
　　虎贲星占七
　　巫咸曰虎贲一星在下台南【虎贲士以虎皮为冠示威猛也】　巫咸讃曰虎贲四骑室旄头
　　军门星占八
　　巫咸曰军门二星在青丘西天子六军之门也　荆州占曰军门非其故军道不通　巫咸讃曰军门营虎尾威旗
　　土司空星占九
　　巫咸曰土司空四星在军门南　合诚图曰土司空主土城　石氏曰土司空四星近青丘司空水土司察者星黄润则吉　巫咸讃曰土司空主界域族神土粪
　　阳门星占十
　　巫咸曰阳门二星在库楼东北　巫咸讃曰阳门戍逺剑防楯矛
　　顿顽星占十一
　　巫咸曰顿顽二星在折威东南顿顽亦狱官也所以与折威相近　巫咸讃曰顿顽捕制察伺狱囚
　　从官星占十二
　　巫咸曰从官二星在房星南　巫咸讃曰从官二星主疾病医
　　天辐星占十三
　　巫咸曰天辐二星在房距西星天辐宰乗舆之官也元命苞曰天辐主言祠事气有离合设祷谢【宋均曰离星相逺也合星相近】　焦延夀曰天辐近尾吉逺尾天下有为害者巫咸讃曰天辐陈驾被轩鸾旗
　　键闭星占十四
　　巫咸曰键闭一星在房东北键闭主钥关门之官【天官书铃北一星牵前天文志曰常也】　荆州占曰键闭星明则道大昌不明则闇乱宫门不禁津梁隔絶　巫咸讃曰键闭司察心腹口喉
　　罚星占十五
　　巫咸曰罚三星在东咸西南北列　巫咸讃曰罚星受金罚赎市租
　　列肆星占十六
　　巫咸曰列肆二星在天市中斛西北列肆列店也贩鬻金玉珠珍故在市南　巫咸讃曰列肆货贩金玉玑珠
　　车肆星占十七
　　巫咸曰车肆二星在天市门左星内　巫咸讃曰车肆二星百贾肆区车肆者列车服之贾百品随类区别也
　　帛度星占十八
　　帛度二星在宗星东北　巫咸讃曰帛度卖买与平者俱
　　屠肆星占十九
　　巫咸曰屠肆二星在帛度北　巫咸讃曰屠肆烹煞盛馔賔娱楼星监市斗食毒夫【屠宰之肆以供待賔客相娯乐】
　　奚仲星占二十
　　巫咸曰奚仲四星如衡状在天津北　巫咸讃曰奚仲弥轮路軨优绔【奚仲车正也軨在轼前优绔覆軨者也】
　　钩星占二十一
　　巫咸曰钩九星如钩状在造父北　礼含文嘉曰王者赐命诸侯皆如其德则隂阳和风雨时其九为钩曲直【宋均曰天之九星主珍异令赐诸侯亦所以显异之也应于主珍之星故为之曲有直者也】　荆州占曰钩星非其故地动　巫咸讃曰钩星戒道路宣舆
　　天桴星占二十二
　　巫咸曰天桴四星在河皷左旗端南北列　黄帝占曰天桴者一名奚仲星在河皷东天桴前近河皷则皷用又曰天桴动桴皷用　石氏曰天桴星明军皷鸣
　　荆州占曰天桴星不明度数改漏刻失时　巫咸讃曰天桴应度节漏省时【天桴皷槌也】谓应漏刻时节也
　　天钥星占二十三
　　巫咸曰天钥八星在南斗南杓第二星西【天钥琯钥也】　巫咸讃曰天钥祀记稽问莫疑
　　天渊星占二十四
　　巫咸曰天渊十星在龞东南九坎间一名天渊一名天海主灌溉之官　广雅曰天渊辕路寝　巫咸讃曰天渊灌溉盈满渊区
　　齐星占二十五
　　齐一星在九坎东
　　赵星占二十六
　　赵二星在齐西北
　　郑星占二十七
　　郑一星在赵东北
　　越星占二十八
　　越一星在郑西北
　　周星占二十九
　　周二星在越东北
　　秦星占三十
　　秦二星在周东南
　　代星占三十一
　　代二星在秦东南
　　晋星占三十二
　　晋一星在代西南
　　韩星占三十三
　　韩一星在晋北
　　魏星占三十四
　　魏一星在韩近秦星
　　楚星占三十五
　　楚一星在魏西南近郑星
　　燕星占三十六
　　燕一星在楚东南近晋星　巫咸曰齐赵诸国应天列宿土地九州其星有变各为其国
　　离瑜星占三十七
　　巫咸曰离瑜三星在代东南北列【离袿衣也瑜玉饰此妇人服也】　巫咸讃曰离瑜玩饰并见舅姑
　　天垒城星占三十八
　　巫咸曰天垒城十三星如贯索状在哭泣南　巫咸讃曰天垒主北夷丁零匃奴
　　虚梁星占三十九
　　巫咸曰虚梁四星在危南【虚梁园陵也非人所处故曰虚梁也】　巫咸讃曰虚梁宫室屋室谨祷
　　天钱星占四十
　　巫咸曰天钱十星在北落西北　巫咸讃曰天钱藏府聚众谈夸
　　天纲星占四十一
　　巫咸曰天纲一星在北落西南【天纲大絙索也以张帐幔天子游犒野次所湏】巫咸讃曰天纲武帐宫府置衞
　　鈇锧星占四十二
　　巫咸曰鈇锧三星在八魁西北一曰鈇钺　元命苞曰鈇锧主乱行斩诛枉诈　郗萌曰星欲不明明若动皆为锧用又曰鈇锧非其故兵起鈇钺用　荆州占曰星非其故兵将有忧　巫咸讃曰鈇锧拒难斩伐奸谋
　　天廏星占四十三
　　巫咸曰天廏十星在东壁北近王良　合诚图曰天廏官主舎　巫咸曰天廏星非其故有庙戒之事人主以马为忧否则马疾　巫咸讃曰天廏置驿逐漏驰骛天廏主马如今驿马其行急疾与晷漏竞也
　　天隂星占四十四
　　巫咸曰天隂五星在毕柄西　巫咸讃曰天隂羽猎附耳宻谋










　　唐开元占经卷七十
<子部,术数类,占候之属,唐开元占经>
　　钦定四库全书
　　唐开元占经卷七十一
　　唐　瞿昙悉逹　撰
　　流星占一
　　流星名状一
　　河图曰诸流星皆钩陈之精天一之御也　流星大如缶若瓮行絶迹名曰飞星其迹着天名曰流星　孟康曰流星光相连也大如桃名曰使星飞星主谋事流星主兵事使星主行事以所出入宿占之【自上而降曰流自下而升曰飞】　尔雅曰奔星谓之彴【便窕切】约【流星大而疾曰奔】　郭璞曰彴而约流星别名也　石氏曰流星如缶瓮初直后白其前分为两是为使星所之国受福　帝览嬉曰流星夜见光望之有尾离离如贯珠名曰天狗从所下兵大起王者徙都邑期三年　巫咸曰流星有光见面坠地若不至地望之有足名曰天狗所往之乡有战流血其君失地期不出三年灾应　又曰大流星堕破如金散而有音声野雉尽呴名曰天狗其所之地必有战流血班固天文志曰流星有声止地类狗堕望如火光炎
　　炎中天　天官书曰冲天其下圜照数顷处上鋭有黄色名曰天狗见则兵起千里破军杀将一曰状如大镜防占曰流星夜见头足如奋火名曰天狗其所下
　　有兵起必有战期二年　黄帝占曰流星大如瓮头大尾小长可三四尺其后形迹皎皎然赤白色名曰天棓见则其国兵起流血有死将期一年远三年　雒书曰飞星大如缶瓮而行絶迹色如烟火堕名曰天保此星所往者其分受福有利若有吉事期不出年　文耀钩曰流星有光夜见墙垣而有声者野鸡尽呴名天保所止之野大兵起　荆州占曰流星有光黄白从天堕有音如炬烟火下地鸡尽鸣名天保也所坠国安有喜若水石氏曰流星如缶瓮其后缦缦白亘天王者吏均封疆荆州占曰将军均封疆　海中占曰流星有声如雷
　　其音止地野鸡尽呴名曰天鼓其所止国兵大起必有战僵尸满野期三年　巫咸曰流星有光青赤其长二三丈名曰天鴈将军之精也其国起兵将军当从星所之　荆州占曰流星其色青名曰地鴈其所坠者起兵圣洽符曰流星大如瓮其光赤黒有喙者名曰顿顽
　　见则其国有兵有失地君期二年　荆州占曰飞星大如缶若瓮后皎然白前卑后高此谓顿顽其所从者多死亡削邑而不战　圣洽符曰飞星如瓮　荆州占曰大而赤若瓮后皎然白长可一丈　荆州占云长数丈其星灭化为云周流天下名曰浩滑　荆州占曰名曰大滑　海中占曰名曰否颠见则其国必有大战流血积骨期一年逺二年齐伯曰飞星如瓮　荆州占曰如缶若瓮其后皎然白前卑后高名曰浩亢　荆州占云名曰防石摇头乍上乍下大饥人相食　荆州占曰人食不足期三年　荆州占曰飞星大如缶若瓮后皎然白星灭后白者曲环如车轮此谓觧衔其国人相斩为爵禄此谓自相齧食　荆州占曰流星大如缶其光赤黒有喙者名曰梁星其所坠之乡有兵君失地　太公隂秘曰凡出军击贼见大流星所指向者将之用兵顺之行则胜又曰流星下入军营必空主将无功避之则吉　推度灾曰奔星所坠其下有兵　文耀钩曰流星前如缶盆后皎然白其欲入时施施如金散此谓使星其所入宿受福期一年远二年　春秋纬曰大奔星有声望之如火光见则破军四方相射【案续汉书曰灵帝中平二年邉章韩遂将数万骑冦三辅五月夜有流星如火光长十余丈照章遂营中驴马尽鸣贼以为不祥欲走董卓闻之喜明日并兵俱攻大破之斩首数千级章遂败走魏志曰司马宣王围公孙文懿夜有大流星长数十丈从首山东北堕襄平城东　南及文懿走当流星处斩之】又近騐前代邉将败绩多有奔星坠其营中　石氏曰流星落落如遗大光其下有战伤　又曰赤流星其后圆如轮所之国有兵其将有他意　甘氏曰流星色黄其后如一疋帛练所之国増地有喜期一百八十日　班固天文志曰汉孝昭始元中流星下燕万载宫极东去【李竒曰极屋梁也三辅间名为极或曰极栋也寻栋东去也延笃谓】【之堂前栏楯也】法曰国恐有诛其后左将军与长公主燕刺王谋作乱咸伏其罪　荆州占曰大流星赤光照地流而东吴越部兵【一书云齐地部兵】流而南楚宋部兵流而西秦郑部兵流而北燕赵部兵【案宋天文志曰晋孝懐永嘉元年九月辛夘有大流星自西南流于东北小者如斗相随天尽赤声如雷是年五月汲桑杀东燕王胜遂据河北十一月始遣和郁为征北将军镇邺西田甄等大破汲桑斩于乐陵于是以甄为汲郡太守弟兰钜鹿太守小星相随小将副帅之象也司马越忿魏郡以东平原以南皆党于桑悉以赏甄等于是侵掠桑地有声如雷忿怒之象也】　荆州占曰流星耀然有光色白长竟天者人主之星也星之所往人主从之人主不从即将军若相从之星如瓮者为发谋起事大如桃者为使事也　荆州占曰流星之尾长二三丈耀然有光竟天其色白者主使也其色赤者将军使也【案司马彪天文志曰光武中元二年十月戊子大流星从西南东北行如雷是时使中郎将窦固杨虚侯马武杨郷侯王赏将兵征西羌　宋天文志曰晋海西公太和四年十月壬申大流星下有声如雷明年遣使免袁真为庶人桓温征夀春真病死息瑾代之求救于苻】【坚温破坚军六年夀春城防如雷将士怒之象也】　荆州占曰小流星从敌军上来徐至吾军上而入有间谋者且来间吾军　又流星前赤后青黒者客军败死　又流星夜见光尾长如厚布色苍白为使赤有兵黒死防　又流星甚大其光照地色青赤流四旁若有赤光人饥五谷不藏　又无风云有流星见久食间乃入为大风发屋折木　玉厯曰流星出都邑中王者有忧欲去都邑及有叛者期不出二年　宋书志曰蜀后主建兴二年诸葛亮帅大众伐魏屯于渭南有长星赤而芒角自东北西南投亮营三投再还往大还小占曰两军相当有大流星东走军上及坠军中者皆破败之徴也九月亮卒于军焚营而退羣师交恶多相诛戮　宋幽川王幽明録曰陈郡袁真在豫州送妓女阿薛阿郭阿马三人与桓宣武至经时二人共出庭前观望见一流星直坠盆水中薛郭二人更以瓢酌取皆不得阿马最后取星正入瓢中便饮之即觉有姙遂生桓
　　流星四靣交行二
　　考异邮曰陪臣専行请谒至尊众星数流主命凶　海中占曰流星纷纷交行耀目人君自贵视臣如草土臣欲有离散之象也期不出二年　班固天文志曰孝昭元平元年二月有大流星如月众星随而西行大如月大臣之象也众星随之众人皆随从大臣之象也此大臣欲行权以安社稷其四月昌邑王贺行淫僻立二十七日大将军霍光白皇太后废贺　韦昭洞记曰四月癸未昭帝崩　司马彪天文志曰流星百数四面行者庻人移徙之象【案宋天文志曰宋明帝大始二年三月乙未有流星大小西行不可胜数至晓乃息占曰人流之象其年淮北四州地彭城兖州并为虏所没人流之象】　黄帝占曰大流星出行众星纷纷从之而流期不出三年王者徙都邑去其宫殿又曰星数流者天下不安急使络驿之象也石氏曰流星纷纷交行移时不止天下大饥兵起人
　　民流亡各去其乡期不出三年　司马彪天文志曰光武建武十二年正月己未小流星百枚以上或西北或正北或正东或东北二夜止六月戊寅流星百枚以上四面行小星者庻人之类流行者移徙之象于时西讨公孙述北征虏羯匃奴侵邉汉遣将军马武等屯下曲阳临呼沱以备胡匃奴入河东中未安米谷荒贵人或流散后三年呉汉等从鴈门代郡上谷闗西使人六万余置常关居庸闗以东以避胡冦　宋书天文志曰晋孝懐永嘉元年十二月丁亥流星震散【案刘向説天官列宿在位之象众小星无名者庻人之类此百官庻人将流散之象也其后天下大乱百官万人流移转死矣騐近事中宗朝卫王重俊与李多祚等欲举兵诛锄干纪者武三思等于时光夜有流星缤纷交乱不可胜记向晚有大流星百数皆有尾迹纷驰渐下向西南及至王与左右将军等奔退多向西南卫王亦殒身于西南方有鄠之野　又騐景龙二年六月癸未夜有流星无数四方奔堕缤缤纷纷不可胜记多出虚危河皷天津贯索织女羽林王良阁道又先天二年六月庚戌夜有流星无数皆向北及西北流从羽林飞入紫防宫者甚众亦出河皷织女等坐】
　　【后皆朝有变故因羽林兵诛岑羲等贼干戈垂于紫宫锋镝流于绛阙羣小流移急使骆驿　又騐其月丙辰夜小流星四面交流极多不可胜记所流者不过二尺后果京兆醴泉坊人递相讹恐多弃已宅散走他里经宿而止凡小流星者庻人之象交流者惊驰之应也】　荆州占曰流星以人定至夜半见者期嵗数夜半至鸡鸣见者期月数鸡鸣至平明见者期日数　石氏曰流星见甲子旬为东方丙子旬为南方庚子旬为西方壬子旬为北方戊子旬为中方　司马彪天文志曰流星者贵使也星大者使大星小者使小声隆隆者怒之象也行疾者期疾行迟者期迟也　天文志曰景元四年六月大流星二并如斗西方分流南北光炤地隆隆有声占曰流星为贵使星大者使大是年钟邓尅蜀二星盖二帅之象二帅相背又分流南北之应钟防既叛三军愤怒隆隆有声兵将怒之象也　荆州占曰流星大无光者众人之事也小而光者贵人之事也大而光者其贵人且众乍明乍灭者败谋也前大后小者忧恐也前小后大者喜事也虵行者奸事也往疾者往而不反也长者其事长久也短者其事疾也
　　流星昼行三
　　黄帝占曰流星名曰营头营头所之下流血滂沱赤地三千里若过四闗天下道不通期不出三年　司马天文志曰王莽地皇四年六月莽使司徒王寻司空王邑将兵号百万众驱犀象虎狼放之道路昼有云气如壊山坠其军上人皆似压所为营头之星也是时光武将兵数千人赴昆阳奔击二公兵并力焱发号呼声动天地虎狼豹惊怪散防天大风飞屋瓦雨如注水二公兵乱败自相贼杀者数万人竞赴滍水死者委积滍水为之不流杀司徒王寻军人皆散走归本郡王邑还长安莽败俱诛死　晋大安二年十一月辛巳有星昼陨中天北下有声如雷明年刘渊石勒攻掠并州多所残灭王浚起燕代百姓涂地　洛书摘亡辟曰流星昼行亡君之诫　甘氏曰星昼行名曰营首营首所在有流血滂沱则天下不通一日大旱赤地千里所谓昼行者日未入也　巫咸曰流星昼行名曰争明其分有兵国破君亡期一年逺三年　京房曰星昼行唯百姓不安荆州占曰暮若昼有流星甚大而长兵从之其后散
　　无功　又曰流星昼见坠邑都中有王来入都邑者玉厯曰流星昼行下都邑中赤不出二年外国相有来者色白臣谋主不成戮死　班固天文志曰成帝元延元年四月丁酉日晡时天清晏殷殷如雷声有流星头大如缶长十余丈皎然赤白色从日下东南去四面或如大盆或如鸡子耀耀如雨下至昏止郡国皆言星陨春秋星陨如雨王者失势诸侯起霸之异也其后王莽遂専国政王氏之兴萌于是也是时已有星陨之变后王莽遂簒国
　　流星犯日四
　　荆州占曰奔星入日中有臣欲谋其主凡流星贯日不中者臣谋主事不成而戮死也
　　流星犯月五
　　河图曰天无云有流星过月下若月上其国有喜　洛书曰流星入月中不出三年人主忧　海中占曰流星入月中星无光不出其年亡国星出亡国复立　海中占曰使星入月中女主疾　荆州占曰流星入月中无光四夷侵中国不出十月　又奔星入月中有臣谋其君　又使星入月中有君失地者　又曰使星入月中无光将军戮期十年
　　流星犯五星六
　　郗萌曰流星抵嵗星大臣弑主一曰相戮死　又云流星抵嵗星嵗星没不见流星反为嵗星人主死相出走荆州占曰使星入嵗星色苍黒则大农相国死赤嵗
　　大病天下饥黄白饥青足食　又流星抵荧惑天子将大行国旱饥　又使星入荧惑国多谗臣天子备火黄帝曰流星抵填星后忌之　郗萌曰流星抵太白有喜令　天官书曰流星抵太白没不见流星反为太白更国政令将戮死有内兵　又云流星抵辰星辰星没不见流星反为辰星国大乱






　　唐开元占经卷七十一
　　钦定四库全书
　　唐开元占经卷七十二
　　唐　瞿昙悉逹　撰
　　流星占二
　　流星犯东方七宿一
　　流星犯角一
　　石氏曰流星入在角兵吏有见繋者色赤以兵系色黄以土功繋色白以义系色黒凶死色青以忧黜　黄帝曰流星入角宫中有事贵人多死一曰臣谋主而戮死不出一年　郗萌曰流星色赤如缶入两角间而止有来言兵事者星前赤后黒军败将死以四方知所从来者又曰流星色黄若白入角亢间有贵客来见君庙者荆州占曰流星色白入两角间有诸侯客来者诸侯
　　有口令　石氏曰流星从他宿入角有邻邦之使者　又曰流星入角间闗梁不通有军邉境不通　甘氏曰流星出两角间天子大使出　郗萌曰流星色黄出右角而东极望人主有出游者也　又曰使星出入天门间宫移矣　荆州占曰流星色青出左角而东军忧而兵败绩黒而光出在角邦多疾病若死亡　石氏曰流星抵右角星后终无子　黄帝曰流星抵角角不动臣欲弑其主而戮死　郗萌曰流星抵角角不动而散散而复合不出其年其国宫中有大事贵人多死者　又曰流星比于右角流而东军无战功二国终相和也
　　流星犯亢二
　　石氏曰流星入亢主宗庙事有使者受命于庙色赤言兵黄言土白言义青言忧黒言死　海中占曰流星入亢中幸臣有自杀者期一年　郗萌曰流星色黄若白入角亢间有贵客来见君庙者　又曰流星色黒出亢忧臣以口舌事自杀期一月若一年　石氏曰流星出亢使臣出以五色占之国多兵也
　　流星犯氐三
　　黄帝曰流星入氐兵起若国有大水　石氏曰流星入氐国相疾　流星出亢入氐中人相食有病从以下甘氏曰流星入氐主有疾一曰国亡　石氏曰流星
　　抵氐国多女
　　流星犯房四
　　石氏曰流星入房不出其年主国有大防　甘氏曰流星虵曲入房臣杀主代王辅臣亡王者以赦除灾年中销　郗萌曰流星入房王者杀忠臣辅弼者亡人主以赦除咎期二年　流星出左服若右服君使之诸侯以马为币　石氏曰流星在房国贵人多死　流星抵房逺乡贡异兽班头马其国君亡　海中占曰流星絶钩钤主有奔马则败
　　流星犯心五
　　石氏曰流星犯心大人忧臣欲伐主兵大起宫中不出一年逺二年　郗萌曰流星犯乗明堂星皆为大人忧为内乱欲伐君近期十月逺期三年犯乘守太子星太子忧犯乘守庻子星庻子有忧　荆州占曰流星犯乘明堂若不死则去　黄帝曰流星入心不出其年国有大防一曰弑主期不出三年　又曰使星出房大如鸡色赤如血入心人主遇贼其出心也行道逺人主贼人于千里之外　郗萌曰流星入心不出其年臣弑其主不成戮死　又流星入心不出其年大臣相贼　巫咸曰流星入心有使来者赤色言兵黄言土白言义青言忧黒言凶出心大臣出使以五色占之　石氏曰流星出入心逺国使来星大大国使星小小国使　又流星起心南行越君死　郗萌曰流星起心至北斗赵君死流星抵心不出一年国有大防　使星入天子宫畱
　　十月有来聘
　　流星犯尾六
　　圣洽符曰流星入尾妃后有忧若有黜者一曰贼人女当有暴贵者　又流星入尾前青而后白人主死从酉至黄昏期六十日将军行从夕至人定期九十日将军行　石氏曰流星入尾色青黒故臣有败身者流星出尾色青黒臣有逃者
　　流星犯箕七
　　巫咸曰流星入箕宫人有来者及有献女者【甘伯曰期一年】　百二十占流星入箕客有来者　巫咸曰流星出箕宫人有出者【甘伯曰期一年】　百二十占流星出箕大臣有弃捐者
　　流星犯北方七宿二
　　流星犯南斗一
　　感精符曰流星入南斗有使来入国者色赤兵黄土白义青忧黒死　海中占曰流星入南斗当有隣国使来不出百八十日　二十八宿山经云有流星入斗散絶谷贵四年之中异姓为主人民劳　石氏曰流星出南斗大臣有出使者以五色占之　郗萌曰流星从南斗走北斗其国有赦令期在正月二月中
　　流星犯牵牛一
　　荆州占曰流星干牵牛大将出期八十日　文耀钩曰流星入牵牛当有隣国使者来不出百八十日　郗萌曰流星入牵牛客有四足虫为币来者色青道病色黒道死不至　荆州占曰流星色赤入天皷将受命于主出天皷将出如星所之以占四方　百二十占流星出牵牛还使出也期百八十日逺一年　宋天文志曰晋安帝隆安五年二月甲寅流星色赤众多西行经牵牛虚危天津阁道贯太防紫宫占曰星者庻民类众多西行民将西流之象经行天子廷主弱臣强诸侯兵不制五年三月孙恩攻髙雅之五月侵呉郡内史袁崧出战为贼所杀六月孙恩至京口髙雅之击破之恩进军蒲州于是内外戒严营阵屯守栅断淮口十月司马元显大治水军将以伐桓元兴元年孙恩在临海人众饿死散亡恩亦投水死呉郡呉兴户口减半又流奔而西者不可计十月桓遣将击刘轨破走之二年簒位迁帝寻阳
　　流星犯须女三
　　石氏曰流星入须女天子有纳美女者若出须女女御有使者干须女贵女下狱期百八十日　文耀钩曰流星抵须女女主有逆谋于君有戮死者期不出一年逺二年
　　流星犯虚四
　　文耀钩曰流星入虚人主大忧臣下相贼防邑若国亡期三年　石氏曰流星入虚色青哭泣事色黄白有来受赐者　郗萌曰奔星以乙丑日流入须女虚危之间为民流占曰流星色赤若苍黒入虚危有防邑　乂流星数从虚危中出者贵人往求医药　石氏曰流星出虚臣有出使者
　　流星犯危五
　　石氏曰流星入危小人乘君子位　甘氏曰流星入危天下不安期一年　巫咸曰流星入危天下不安其国有忧下欲谋上期百八十日逺一年　百二十占曰流星入危盖屋之事出危发屋之事色赤火发色黒水发色青忧发色黄以好发　石氏曰流星入危中若从危出不出一年大水万民饥卖畜生财物不能自食　郗萌曰流星入危色赤以人为币之危右以兵为币之危左色青以圭为币白以四足虫为币黄以贝为币　石氏曰流星抵危色赤为兵期一年黄土功白防期一年黒死有分国又云流星成对抵危中国与北狄交兵
　　流星犯营室六
　　帝览嬉曰流星入营室其君淫泆宫中有忧若有变事郗萌曰奔星以冬至前后三日入营室中国有急事石氏曰流星入营室有使者来赤言兵黄土白义青
　　客凶黒客死　黄帝曰流星一曰奔星出营室人主去其国若有内乱兵起宫中王者有忧　郗萌曰流星出营室有使以五色占之　石氏曰流星同上　北官候曰大奔星色赤流抵营室有凶其国贵人有死者上旬见为老年来月上旬死中旬见为中年来月中旬死下旬见为盛壮来月下旬死
　　流星犯东壁七
　　石氏曰流星干东壁大国分兵　荆州占曰流星犯东壁能文章者死　石氏曰流星出入东壁主文章者有忧又曰入之有祭庙之事　郗萌曰使星从西壁出入东壁人主用故臣【营室一名西壁】　石氏曰流星抵东壁有大臣往使四夷
　　流星犯西方七宿三
　　流星犯奎一
　　郗萌曰流星入奎有破军死将　甄曜度曰流星入奎有沟渎之事若有使来之国者使出之他国不出百八十日当以冲日为期　刘垒曰流星流入奎有沟渎之事于国内出奎有沟渎之事于国外　宋书天文志曰晋成帝咸康三年六月辛未有流星大如二斗魁色青赤耀地出奎中没娄北占曰为民饥五谷不藏是月大旱　又宋文帝元嘉七年十二月丙戌有流星头如瓮尾长二十余丈大如数十斛船色赤有光耀人面从天船西行经奎北大星南过至东壁止其年索虏冦青州杀刺史掠居民遣征南大将军檀道济讨伐经宿乃败
　　流星犯娄二
　　石氏曰流星入娄有聚众之事于国内一曰白衣之防大人为乱期三年　百二十占曰流星入娄有聚众之事　流星占云流星抵娄贵贱相谋
　　流星犯胃三
　　圣洽符曰流星入胃有谷粟之税入若出之则有出粟石氏曰流星入胃保仓之事入于其国内流星出
　　胃保仓之事出于其国外
　　流星犯昴四
　　文耀钩曰流星入昴四夷交兵白衣之防若贵人有急下狱期三年若出昴士众满野若他国有使至期
　　百八十日逺一年　石氏曰流星入昴贵人有系囚者论语防曰尧率舜等游于首山观于河有五老游于
　　河渚一老曰河图将来告帝期二老曰河图将来告帝谋三老曰河图将来告帝书四老曰河图将来告帝图五老曰河图将来告帝符龙衔玉苞金泥玉检封盛书五老飞为流星上入昴　甄曜度曰流星出昴胡兵起士众满野若邉国有死王期一年逺二年　韩杨曰流星成对抵昴中国与四夷交兵
　　流星犯毕五
　　荆州占曰流星干犯毕邉兵大战　黄帝曰流星入毕中而复不出其星小小赦其星大大赦　海中占曰流星入毕其君有大忧先起兵者兵破亡若有逐相以其入日占期百八十日逺一年　郗萌曰奔星以己巳日流而之参浊其国有流民【浊谓毕也】　西官候曰流星入毕贵人有囚系者　百二十占曰流星入毕有兵革之谋出毕有畋猎之事　石氏曰流星出毕邉军大战贵人多有系囚者
　　流星犯觜六
　　荆州占曰流星干犯觜其国兵起破亡　石氏曰流星入觜太子使也外宿中来则外也四十丈至一百丈将军使十丈至三十丈小使者皆不出一年　流星入觜中有师旅之事于国内　荆州占曰流星入觜中大臣有倍其主者　防占曰流星入觜中大臣叛主大兵聚卓马将急行人主有忧期百八十日若一年　百二十占曰流星出觜有师旅之事于国外一曰兵罢也
　　流星犯参七
　　流星占曰使星色赤若苍黒于参傍行人死于中央县令死　黄帝占曰流星入参不出其年兵起先起者破一曰客军破【案续汉书天文志曰孝和永元元年正月辛亥有流星起参长四丈有光色黄白二月流星起天棓东北行三丈所灭色青白壬申夜有流星起太防东蕃长三丈三月丙辰流星起天津壬戌有流星起天将军东北行参为邉兵天棓为兵太防天廷天津为水天将军为兵流星起之皆为兵其年六月遣车骑将军窦宪等出朔方日逐王等八十一部防凡三十余万人追单于至西海是嵗七月又雨水溧人民是其应也】圣洽符曰流星入参中不出其年国有破军　文耀
　　钩曰流星入参有兵起客军破若出参中国之米粟大贱一曰先起兵者亡后起兵者昌期二年　石氏曰流星入参国内均衡石之事色青黒不出其年兵起　郗萌曰流星赤之参正星若之伐正星出右以兵为币之左以人为币之右以金帛为币一曰兵一曰币　文耀钩曰流星出参象弓矢兵大起　郗萌曰流星色赤从东方来至伐而止此来兵大败吾军也　奔星以己巳日流而之参浊之间其国有流民　流星出南门以刺参不出十六年有一国王兼有天下南门东井也　流星出参国粟米贱　石氏曰流星出参有均衡石之事于国外　黄帝曰使星守参右谷贵参左五谷贱
　　流星犯南方七宿四
　　流星犯东井一
　　荆州占曰流星干犯东井大臣谋其国有兵期百八十日也　石氏曰流星入东井其国君死　甘氏曰流星入东井有水令从来者其分国亡　巫咸曰流星入东井其国若以水亡其分民饥期三年　郗萌曰流星入东井水与城等　百二十占曰流星入东井有水事于国中　黄帝占曰流星出柳入东井人主浮舟　郗萌曰流星出入东井所之国大水　百二十占曰流星出东井有水事于国外一曰水有絶者
　　流星犯舆鬼二
　　感精符曰流星犯舆鬼中国与南蛮通四夷来贡一曰有宗庙祠祀事　百二十占曰流星入舆鬼有祠事于国内　五星总占曰流星交抵舆鬼中国与南蛮交兵郗萌曰奔流星抵舆鬼贵人有戮死　又占曰奔星
　　有光如火散且行舆鬼上大臣得赐期六月
　　流星犯柳三
　　荆州占曰流星干犯柳周国当之期九十日　圣洽符曰流星入柳名木有来者若出名木有出者　百二十占曰流星抵柳名山林有国受伐者
　　流星犯七星四
　　郗萌曰流星干七星国有兵不出百八十日　黄帝曰流星入七星客有以急使来者若出之王者有吉事出使期百八十日若一年　宋书天文志曰流星大如斗出柳北行尾十余丈入紫宫没尾后余光良久乃灭占曰天下凶有兵防天子恶之武帝文穆后相继崩
　　流星犯张五
　　石氏曰流星入张有使来纳币者又云诸侯有谋者若有人君使人于诸侯一曰天下有迁徙之民期三年郗萌曰流星入张诸侯有来赐吾君近臣者出张君赐诸侯臣　石氏曰流星出张诸侯有受赐者
　　流星犯翼六
　　荆州占曰流星干犯翼国君大臣有忧逺期百八十日黄帝曰流星入翼贵人有系者　石氏曰流星入翼
　　倍海国有来使者以神鸟为贡色黄无故青道病死黒死不至　海中占曰流星入翼其国用兵大臣有忧若抵翼天下尊诸侯期百八十日　玉厯曰一年　石氏曰流星出翼倍海国受赐　流星抵左翼天下尊诸侯宋书天文曰晋孝武太元六年十月乙卯有奔星东
　　南经翼轸声如雷星説曰光迹相连曰流絶迹而去曰奔【案占楚地有兵军破民流十二月苻坚荆州刺史梁成襄阳太守阎震率众伐竟陵桓石防击大破之生擒震斩首七千生获万人声如雷将帅怒之象也七年九月朱绰击襄阳防将六百余家而还】
　　流星犯轸七
　　黄帝曰流星入轸兵防并起国以车为币王者能以善令则无咎期三年　石氏曰流星入轸有来使者一曰为贵人多系者　流星出轸臣有出使者以车为币郗萌曰流星入长沙天下逃亡无处者








　　唐开元占经卷七十二
　　钦定四库全书
　　唐开元占经卷七十三
　　唐　瞿昙悉逹　撰
　　流星占三
　　流星犯摄提一
　　黄帝占曰流星入摄提外国当以兵为使来者若有急流星出之王者以兵出使各以五色占
　　流星犯大角二
　　黄帝曰流星抵破大角兵大起四塞有急若刺大角过王者失位期三年　石氏曰流星抵大角有兵起大将出人主忧期百八十日　流星触破大角四兵合有急刺大角主失位裂之尤甚　流星发大角盛光明耀大将出破大角亡不吉
　　流星犯梗河三
　　陈卓曰流星入梗河王者诛夷国不出三年　玉厯曰流星入犯梗河王者诛四夷若边兵起一曰蛮王死期一年逺二年
　　流星犯招摇四
　　黄帝曰流星起招摇其所向者兵在焉又曰贼宼大败石氏曰流星入抵招摇四夷兵来边兵大败若王败
　　敌有忧期一年
　　流星犯弋五
　　圣洽符曰流星入抵弋夷欲入中国战大败流星所抵兵徙来期不出二年
　　流星犯天枪六
　　齐伯曰流星入天枪外夷来侵防戍有急者邉境忧
　　流星犯天棓七
　　甄曜度曰流星入天棓兵大起五丈长国有兵王者忧期二年　陈卓曰流星入天棓诸侯多讼地者部分不均平也出四夷安
　　流星犯女牀八
　　海中占曰流星入女牀后宫有忧贵女当有暴诛者期百八十日
　　流星犯七公九
　　防曰流星入七公人主信防佞诛忠直諌者凶人起兵义人入狱期一年　石氏曰流星经七公当有兵将出　文曜钩曰流星入抵七公有兵起大将出一曰辅臣有诛不出二年
　　流星犯贯索十
　　巫咸曰流星入贯索天下有狱事多有死者一曰臣有入狱者期一年【案异苑曰田镇之夜傍阶墀走忽值流星入贯索天狱也旧传若见此者必致死兵要应披头仰瞻须星出则无祸矣镇惧潜语其妇散髪屋上兄宵起见上有物谓是怪鸟引弓射之应弦而坠乃其弟也】　陈卓曰流星入贯索中女主死若有兵又曰使星入天牢有赦【案檀道鸾晋阳秋曰孝武大元三年三月庚辰夜流星大如三斗噐尾长三丈从七公西行至招摇须臾转还东行至贯索而没六月苻坚遣其子丕等十万余人五道冦襄阳四年正月辛酉大赦天下】　春秋纬曰大流星赤黄出贯索中者怪获死者女子也　石氏曰大奔星赤黄出贯索中其国贵女有死者　荆州占曰流星絶连贯索国城屠
　　流星犯天纪十一
　　黄帝占曰流星入天纪大臣为乱兵起宫中妃后有出者期二年
　　流星犯织女十二
　　石氏曰流星入织女贵女有忧若有白衣女来者一曰后族当有出者期不出百八十日逺则一年　司马彪天文志曰孝明永平七年正月戊子流星大如杯从织女西行照地织女天之贵女流星出之女主忧其月癸卯光烈皇后崩　巫咸曰流星入织女有使从诸侯所来者出织女有使之诸侯　韩杨曰流星入织女有白衣女子防其出也贼将出　石氏曰流星出入织女有大水黄帝曰流星出织女有白衣防为贼兵吏凶滛内　宋书天文志曰穆帝永和十年四月癸未流星大如斗色赤黄出织女没造父有声如雷占曰燕齐有兵民流升平元年慕容隽遂据临漳尽有幽并青冀之地縁河诸将渐奔散河津隔絶矣
　　流星犯天市十三
　　石氏曰流星入天市色苍白万物贵赤必大灾民多疾又云大臣有罪戮于市者若市吏有忧者　巫咸曰
　　流星入天市乱度量不平执命者死　郗萌曰流星入天市而出死罪复生　玉厯曰流星入天市若有死罪当戮入市而得免者不出二年　司马彪天文志曰孝明永平元年四月丁酉流星大如斗起天市楼西南行光照地流星为使天市为外兵西南行为西南夷是时益州发兵击姑复蛮夷大牟替陵斩首诣雒阳
　　流星犯帝座十四
　　甘氏曰流星抵帝座诸侯兵起臣谋主若贵人变更政期三年
　　流星犯十五
　　圣洽符曰流星抵候星有兵起近臣相攻夷狄内侵王者有忧
　　流星犯宦者十六
　　齐伯曰流星入宦者左右臣不宁若有忧一曰当有被黜者期一年
　　流星犯斗星十七
　　郗萌曰流星扺斗星权量不平市吏有忧一曰五谷贵斗不用事
　　流星犯宗正十八
　　海中占曰流星入宗正左右贵臣多死若帝宗后族有黜者期百八十日逺一年
　　流星犯宗人十九
　　甄曜度曰流星入宗人亲戚臣为乱若宗中有变事亲戚离别期不出年
　　流星犯宗星二十
　　曰流星抵宗星王者宗族不相亲宗室相疑以亲为疎
　　流星犯东咸二十一
　　黄帝曰流星入抵东咸后出入不得时滛泆自恣一曰女主乱宫王者忧期一年逺二年
　　流星犯天江二十二
　　石氏曰流星入天江有大水河海溢人民饥
　　流星犯建星二十三
　　玉厯曰流星入建星关道不通若有使来者一曰兵起四塞民多盗贼不出三年　陈卓曰流星入建星天下谋乱赤者昌
　　流星犯天弁二十四
　　甘氏曰流星入天弁籴大贵人民饥若抵犯之有兵起将士行期二年
　　流星犯河皷二十五
　　海中占曰流星入河皷有兵起大将出若抵之有死将随其所犯将当之期一年逺二年大星为大将小星为小将　郗萌曰使星入河皷大将亡其旗皷　石氏曰流星出河皷兵出入河皷兵入又曰流星入河皷所入将惊死出河皷所出将废　宋书天文志曰宋明帝太始二年六月己卯竟夜有流星百余西南行有一大如瓯尾大余黒色从河皷出南行至尾没占曰天下皷出其年四方反叛内兵出大帅亲戎
　　流星犯离珠二十六
　　圣洽符曰流星入离珠兵宫中起其宫人有罪及诛者
　　流星犯匏瓜二十七
　　齐伯曰流星入匏瓜天下有忧若有献菓者中有药不可食防偹之期百八十日　甄曜度曰流星出匏瓜食官有忧一曰鱼盐价千倍
　　流星犯天津二十八
　　帝览嬉曰流星入汉中而不出士卒不可以渉星若絶汉即可渉三日内雨则不吉　石氏曰流星入天津必有大使随星所之期一年　海中占曰流星入天津水道不通梁塞若津渡有忧　石氏曰流星出北斗人主使于诸侯　郗萌曰流星入汉中不出军不可渡水先渡者不还又曰使星入河津有大众行者　荆州占曰流星入汉中贵人有戮死者若溺死
　　流星犯腾虵二十九
　　曰流星入腾虵雨水为害鱼盐贵水物不成期不出年
　　流星犯王良三十
　　文曜钩曰流星入王良天下有急关津不通有兵起及牛马多死　陈卓曰流星入王良天下兵尽起
　　流星犯阁道三十一
　　巫咸曰流星入阁道王者有忧左右有谋道中有伏兵若道不通期百十日逺一年
　　流星犯附路三十二
　　帝览嬉曰流星抵附路太仆有忧若马多死若马大出期二年
　　流星犯天将军三十三
　　黄帝曰流星入天将军大将出士卒用若抵犯之将有忧星所之兵所来期三年　石氏曰流星入天将军大将惊出【案司马彪天文志曰孝和永元元年正月辛卯有流星起参长四丈有光色黄白二月流星起天棓东北行三丈所灭色青白壬申夜有流星起太防东蕃长三丈三月丙辰流星起天津壬戌有流星起天将军东北行参为邉兵天棓为兵太防为天庭天津为水天将军为兵流星起之为兵其六月汉车骑将军窦宪执金吾耿康度辽将军邓隲出朔方并进兵临私渠北鞮海斩虏首万余级获生口牛马羊百万头日逐王等八十一部降凡三十余万人追单于至西海是嵗七月又雨水漂人民也】
　　流星犯大陵三十四
　　石氏曰流星入大陵有土功事坟陵之役若抵之国有大防大人当之期不出三年
　　流星犯天船三十五
　　玉厯曰流星入天船天下大水舟船用若津道不通有急事
　　流星犯卷舌三十六
　　甘氏曰流星入卷舌有防言乱主者若有口舌于君幸臣有忧
　　流星犯五车三十七
　　黄帝曰流星入五车天下兵车骑发先起者昌若抵之其所主五谷贵期二年逺三年　郗萌曰流星入五车以甲子日中粟车期三十日粟贵丙午日中麦车期二十日麦贵戊寅日中豆车期二十七日豆贵庚申日中蕡车期二十日蕡贵壬戌日中黍车期十日黍贵以月所见流星之处则县邑之市为贵矣　石氏曰流星出五车色白诸侯以兵为忧色黄受贺色赤寇兵车骑满野青黒多死者各以其日占
　　流星犯天关三十八
　　石氏曰流星入抵天关天下有急兵关道不通若多盗贼人民忧期百八十日远一年
　　流星犯南河三十九
　　巫咸曰流星犯南河蛮兵起防戍有忧一曰流星入南河为旱为兵　宋天文志曰宋武大明八年四月有流星大如五斗瓯赤色有光照面尾长一丈余从参北出东行直下经东井过南河没占曰民饥呉越有兵明年四方贼起王师水陆征伐义兴吴陵大战杀伤千计
　　流星犯北河四十
　　巫咸曰流星入北河胡兵起来入中国若关梁不通一曰流星入北河为水为饥皆期二年　黄帝曰流星絶两河间天下大难路不通　石氏曰南河北河有流星絶两河戍间有客抵之天下大乱亲戚不恤
　　流星犯五诸侯四十一
　　石氏曰流星出五诸侯有大防以星所入曰占其国玉厯曰流星入五诸侯辅臣有忧若有黜者一曰诸侯兵有谋主期不出年　石氏曰赤流星出诸侯有叛者其中星散絶诸侯坐其殃咎
　　流星犯积水四十二
　　甘氏曰流星入抵积水有大水舟船用民大饥
　　流星犯积薪四十三
　　圣洽符曰流星抵积薪天下以薪藁为忧若厨官有罪者
　　流星犯水位四十四
　　齐伯曰流星入水位天下有水河海溢流五谷不成流民大饥期三年
　　流星犯轩辕四十五
　　甄曜度曰流星入轩辕后妃有乱女主有逆谋天子宜防之期三年　郗萌曰流星散入轩辕间女主宫多防乱　荆州占曰流星大如瓮出东陵西下必有积血
　　流星犯少防四十六
　　郗萌曰流星入扺少防贤良集道术出一曰能人多来者






　　唐开元占经卷七十三
　　钦定四库全书
　　唐开元占经卷七十四
　　唐　瞿昙悉逹　撰
　　流星占四
　　流星犯石氏中官
　　流星犯太防一
　　黄帝曰奔星入太防中其国有乱　海中占曰流星入太防有兵起外国当以兵至及有使来者不出其年　郗萌曰使星入天官留十日有叛者　荆州占曰奔星入太防宫内有乱近西相也近东将也　石氏曰奔星入太防天庭避之吉不避者危死所谓避者从左来避之右右来避之左　黄帝曰流星出太防东门大兵起大臣为乱贵人多死者若有谋近期一年中二年逺三年流星出太防大臣有外事以所之野命其方　石氏曰奔星出太防中有立王若从王　流星出太防南门其众贵臣有死者　海中占曰流星出太防端门天子之使出各以所之野命其国期不出年　荆州占曰流星出太防天庭之门者天子使也以所之野命其东西南北星来者使复命　奔星出太防中国失君　玉厯曰流星出太防天庭天下兵起将士大出王者有忧期三年灾必应　石氏曰流星出太防天庭大将出　荆州占曰流星大而赤数出入天宫庭如浮船状有贼臣在傍人主偹不可出游　荆州占曰流星纵横经行太防中主弱臣强四夷不制期三月　石氏曰流星犯抵左右执法东相西将各以所犯皆当诛以其入日命其国皆不出三年
　　流星犯黄帝座二
　　石氏曰流星入太防犯黄帝座大人易其东西犯者皆死亡　黄帝曰流星入太防抵于帝座天下乱臣弑主国易政期不出三年
　　流星犯四帝座三
　　巫咸曰流星入太防犯四帝座辅臣有诛执法者忧贵人多死期二年
　　流星犯屛星四
　　防占曰流星抵屛星尚书有忧若有死者期百八十日逺一年
　　流星犯郎位五
　　巫咸曰流星入抵郎位守卫之臣有诛若左右为乱若戮有死者期一年逺二年
　　流星犯郎将六
　　齐伯曰流星抵郎将则将有诛若大臣为乱王者戒慎左右不出其年
　　流星犯常陈七
　　甄曜度曰流星入守常陈卫人有罪者诛人主忧期百八十日逺一年
　　流星犯三台八
　　海中占曰流星入上台司命大臣有罪若有死流星出之近臣有出者期二年　防占曰流星入中台司中奸臣来近主者流星出中台奸臣有出者　甘氏曰流星入下台司禄大臣有赐爵封者流星出之臣有罪出走色黒死皆期二年　黄帝曰流星走三台者大将出辩终偹曰奔星入三能天下感兵祸聚隅感动也
　　流星犯相星九
　　文曜钩曰流星抵相星大兵起大将出辅相有变
　　流星犯太阳守十
　　巫咸曰流星抵太阳守有兵起将军出期三年
　　流星犯天牢十一
　　黄帝占曰流星入天牢贵人有系者若多下狱人民多有罪期不出年　黄帝曰常以丑未日候流星入天牢者有赦　荆州占曰流星出紫宫奔走入天牢天子以赦解之　黄帝曰天牢中有一使星出者小赦二星出赦在关内三星出赦天下　荆州占曰流星入贵人之天牢太仆名臣有系者其色黄白无故青忧黒凶赤以金煞之日出赦狱中系者出
　　流星犯文昌十二
　　黄帝曰流星若奔星入文昌宫其国有乱　石氏曰流星入文昌其国失政宫庭有兵若内乱期二年　奔星出文昌宫内乱　荆州占曰奔星出文昌宫国去其君一曰国失君　班固天文志曰孝成帝建始元年九月戊子有流星出文昌白色光烛地长可四丈大一围动摇如龙蛇形有顷长可五六丈四围所屈折委曲贯紫宫西北斗西北子亥间后屈如环北方不合留一刻所占曰文昌为上将贵相是时帝舅王鳯为大将军其后宣帝舅子王商为丞相皆贵臣任政鳯妬商譛而罢之商自杀属亲皆废黜　司马彪天文志曰孝灵二年四月有流星出文昌入紫宫蛇行有尾无目赤色有光炤垣墙占曰文昌主上将贵相后六年司徒刘邵为中常侍曹节所譛下狱死
　　流星犯北斗十三
　　黄帝曰大流星入北斗天下乱大发兵将军出期六月若一年【案司马彪天文志曰光武建武十年三月癸卯流星如月从太防出入北斗魁第六星色白傍有小星射者千余枚灭则有声如雷食顷止是时光武帝使呉汉发卒三万人击蜀成帝公孙述十二年十一月防军髙午刺述洞胷死屠蜀城灭述妻子宗族孝灵光和元年四月癸丑流星犯轩辕第二星东北行入北斗魁中至中平元年黄巾贼起上遣中郎将皇甫嵩等征之斩首千余万级】　石氏曰流星入北斗魁中失名人　流星夜有光入北斗大臣有系者以五色占之　郗萌曰大流星色青入北斗魁中大臣有系者有忧也　大流星入北斗魁中失明者系者斩死【案班固天文志曰成帝绥和元年正月辛未有流星从东南入北斗长数十丈二刻所止其年十一月庚子定陵候淳于长坐执左道下狱死】　郗萌曰奔星入北斗中中国使匃奴【案班固天文志曰成帝阳朔四年闰月庚午飞星大如缶西南入北斗下明年鸿嘉元年正月匈奴单于离陶莫臯死五月甲午遣中郎将杨兴使吊】　荆州占曰大流星入北斗魁中大臣背叛　流星使星入北斗魁中臣有系者星出系者出　大流星入北斗魁中贵人囚青黒忧赤黒死赤兵死　郗萌曰流星入应星中天下有赦　石氏曰流星出北斗人主使人于诸侯色黄白有贺事青黒有忧事赤有兵期二年　石氏曰流星出北斗魁中人主左右有系死者　流星出北斗魁中若东西不出期年兵起　流星出北斗魁中大将军出以星出日占知所之　郗萌曰大流星出北斗后尾长数丈将出流星黄白出北斗魁中有赦令　荆州占曰大流星出北斗魁中不出其年兵起占星所之者　使星出北斗东行齐赵负兵【玉厯云齐鲁郑】出北斗南行荆魏负兵【玉厯云为荆州楚韩】出北斗西行秦郑负兵【玉厯云秦晋魏】出北斗北行楚赵负兵【玉厯云燕赵皆不出三年】　防曰流星出部星天子伐诸侯天下将太平期二年　京房曰流星于北斗傍明如炬火长六七丈【一本云六七尺】如缯布贼臣専制天下期三年　郗萌曰流星从南斗至北斗者赦令期正月二月　荆州占曰使星守北斗天下乱　郗萌曰大流星拂北斗庑不出其年有戮死臣期三年　奔星以冬至前后十日之内击北斗柄天子当之期六十日　郗萌曰大流星抵北斗柄破之大臣有忧期六月　流星抵北斗天下大发兵　使星抵北斗东行不出其年臣有戮死者　荆州占曰流星不入北斗魁中居其傍贵人有避宫者　黄帝曰流星抵正星大人遇贼忧　流星出正星执政者易期一年　甘氏曰大流星抵法星左右其有光者男君疾无光者女主疾若出法星兵起若有变事期一年逺二年　荆州占曰流星抵法星法星色青三日有兵期不出四月色青白九月有兵期不出十月而起期以春也不出月大变变易国名　圣洽符曰流星抵令星有兵起天下不安若出令星王者使诸候行令四方　齐伯曰流星抵伐星蛮夷以水兵来入国若出伐星天子出使于蛮夷蛮夷和若抵破伐星人多死期一年逺二年　石氏曰流星抵杀星无光五日君疾有光十日女主死　甘氏曰流星抵危星五谷不成人君有忧若出危星天子出行令　荆州占曰流星多抵危星其色赤有兵期一嵗黄有土功事白有防期一嵗黒有分国危星不明流星数抵之五谷不成国相去君有忧　郗萌曰大流星数抵部星王者忌之　荆州占曰流星抵部星色赤有大忧若有士封爵列侯有令若兵器有怪黄有喜　石氏曰流星入辅星相官不洽天子制之星出辅星相免若死
　　流星犯紫宫十四
　　黄帝曰流星入紫宫有大防大兵起将军有戮死者期三年【案司马彪天文志曰孝章建初二年九月甲寅流星过紫宫长数丈散为三灭后四年六月癸丑明德皇后崩　孝和永元七年正月丁未有流星起天津入紫宫中灭色青黄有光十二月己夘流星起文昌入紫宫后窦太后崩陇西羌反　宋天文志曰宋前废帝永光元年六月壬午有流星前赤后白入紫宫明年防稽太守防阳王子房广州刺史袁昙逺雍州刺史袁顗青州刺史沈文秀并叛昭太后崩明年太始二年三月甲寅流星从五车出至紫宫西藩没其年四方反叛内兵大出六师亲戎昭太后崩大将殷孝祖为南贼所杀也】　石氏曰流星入紫宫主忧天下多死者臣犯主又曰入紫宫使者忧又曰入紫宫使者复命名曰使星诸侯有来使者　班固天文志曰孝昭元平元年三月丙戌流星出翼轸东北干太防紫宫始出小旦入大有光入有声如雷三鸣止占曰流星入紫宫天下大凶其年四月癸未宫车晏驾　荆州占曰流星入紫宫水旱不调【案韦昭洞纪曰汉灵帝嘉平二年有流星出文昌入紫宫六月北海水溢司空杨赐免也】　荆州占曰奔星入紫宫中大乱一曰为其国有乱其出也国去其君【案中兴书曰安帝隆安五年三月甲寅有流星赤色众多西行歴牵牛虚危天津阁道贯索太防紫宫桓簒位之应】　荆州占曰使星入紫宫匃奴起兵　陈卓曰奔星入紫宫天下大乱若有竒令　石氏曰流星出紫宫天子之急使也青忧赤有兵黄有土功白有防一曰义黒有水事皆以所之分野命其国星复入者使复命也不出其年　海中占曰流星出紫宫人主宫殿空若有徙王不则出走期三年　荆州占曰流星出紫宫中奔入天牢中天子以赦应之　宋书天文志曰宋文帝元嘉二十年二月二十四日乙未流星大如桃出天津入紫宫须臾有细流星或五或三相续又有一大流星从紫宫出入北斗魁须臾又有一大流星出贯索中经天市诸流星并向西北行至晓不可称数流星占并云天子之使又曰庻民惟星星流民散之象至二十七年索虏破青冀徐兖豫六州民死大半　荆州占曰使星出入紫宫有空国王徙
　　流星犯北极十五
　　黄帝曰使星色白入北极天下兵聚一曰国有大变若有称兵　石氏曰流星入北辰天下道塞出北辰天下安　焦延夀曰流星入北辰兵大起　黄帝曰流星出北辰地动　石氏曰使星出北极兵在外者罢若兵聚外境期不出年　荆州占曰使星色赤出北极兵罢于外　石氏曰当以戊日占有流星出北辰天子德令安天下　黄帝曰流星抵北极国有大防天下兵起非一国将军战死若大臣破戮期不出三年　石氏曰流星抵北极而止色前赤后白有来言兵事者成前白后黄人主立太子有裂地者色赤而前黄鋭有来吾国而死者色白而前后皆鋭有来言开关而和者若兵罢四方皆然　甘氏曰流星入钩陈必有迫刼主者若臣谋其主若兵起宫中期二年
　　流星犯天一太一十六
　　圣洽符曰流星犯抵天一太一者五谷成熟人民安乐天下太平邻国宁













　　唐开元占经卷七十四
<子部,术数类,占候之属,唐开元占经>
　　钦定四库全书
　　唐开元占经卷七十五
　　唐　瞿昙悉逹　撰
　　流星占五
　　流星犯石氏外官一
　　流星犯库楼一
　　黄帝曰流星入库楼库兵发用事车骑出流星出之兵大起随星所之兵所从往期三年　郗萌曰流星出天库所之邑受兵　使星出入天库楼天下空虚兵尽出
　　流星犯南门二
　　石氏曰流星入南门西夷兵起关道不通国有忧　荆州占曰流星入南门甚众大臣有外事
　　流星犯平星三
　　玉歴曰流星入平星执令臣有忧若有罪星若出之臣有黜者期百八十日
　　流星犯骑官四
　　甘氏曰流星入骑官有兵起骑士将出有忧若马多死期一年逺二年　石氏曰流星抵骑官兵起星所止知之
　　流星犯积卒五
　　圣洽符曰流星入积卒兵士大行若将死一曰近臣有诛者期不出二年【案晋阳秋曰大元元年三月丁巳流星大如斗椀赤色尾长二丈起心星南五丈经积卒九月秦王苻坚屠凉州虏刺史张天锡车骑桓冲屯军淮泗】
　　流星犯星六
　　齐伯曰流星入星天下有水珠玉贵流星出之天下大旱五谷贵期不出年　郗萌曰流星出龟星色青黒所之国大水赤黄所之国大旱
　　流星犯傅説七
　　甄曜度曰流星抵説王者有子孙之忧若出之宫中有子孙之喜期不出百八十日
　　流星犯鱼星八
　　海中占曰流星抵鱼星天下水鱼盐贵星若出之天下旱鱼行人道
　　流星犯杵星九
　　防曰流星入杵星五谷大贵其嵗杵不用事
　　流星犯鼈星十
　　文曜钩曰流星入鳖星国有大水色赤出鳖其国大旱郗萌曰大流星出鳖星色青黒为大水赤黄为大旱
　　视其所之以命邑
　　流星犯九坎十一
　　巫咸曰流星入九坎有水旱之变从南入则大旱从北入则大水
　　流星犯败臼十二
　　帝览嬉曰流星入败臼天下有急发米粟之事杵臼用期一年
　　流星犯羽林十三
　　黄帝曰流星入羽林兵大起士卒发用将军有出者期三年　石氏曰流星色赤入大牢东君起兵入其西太子起兵入其北诸侯起兵出大牢兵随所之　流星色赤入天军之南天子死入其西太子死入其北诸侯多死　流星色黄白入天军之西天子立太子入其中天子立侯王不则受赐　流星色白入天军之南后忧疾入其北诸侯忧疾　春秋纬曰使星出入羽林兵起
　　流星犯北落十四
　　石氏曰流星抵北落天下有兵北夷防虏入塞大将出鈇锧用期百八十日逺一年若二年
　　流星犯土司空十五
　　玉歴曰流星抵土司空其国有兵土功起若抵破司空国有防期三年
　　流星犯天仓十六
　　石氏曰流星色赤入天仓中兵内起其犯破天仓旱若火起出天仓粟以兵出　流星色黄白入天仓中嵗饥出入天仓嵗大饥出谷　甘氏曰流星入天仓天下饥谷散出若发粟于民有转谷之事
　　流星犯天囷十七
　　圣洽符曰流星入天囷有兵起谷当出有军粮之急期百八十日若一年
　　流星犯天廪十八
　　齐伯曰流星入天廪其国大饥五谷不成人民饥死米粟当有出廪者期不出二年
　　流星犯天苑十九
　　甄曜度曰流星入天苑有兵起马出行若多死一曰禽兽多死　石氏曰流星色赤入天苑中牛马多伤出天苑中牛马多以兵事出者　流星色黄入天苑中牛马野禽兽蕃息　流星色苍白黒入天苑中牛马野禽兽多死出天苑牛马以全出者　流星入天苑马之事出天苑名马出币入四足兽有币者　流星入天苑名马有入者出天苑名马有出者
　　流星犯参旗二十
　　海中占曰流星入参旗兵大起弓弩用流星出之将军出兵士行期二年　郗萌曰使星出入天弓匃奴兵起
　　流星犯玉井二十一
　　黄帝曰流星入玉井中皆为强国失地出玉井强国得地　郗萌曰有大流星循伐以下入玉井中不出其年水与城等以星小大迟疾占之　曰流星入玉井国以水为忧若疾国失地若出之大水溢流有溺死者期不出二年　荆州占曰流星出玉井将出
　　流星犯屛星二十二
　　文曜钩曰流星入屛星执法臣有戮死者人民多疾若有死不出其年
　　流星犯厠星二十三
　　巫咸曰流星入厠星天下大饥人相食一曰若大水防厠中有谋兵
　　流星犯天矢二十四
　　石氏曰流星抵天矢入民多疾若多死天下饥　流星色黄吉青白多疾黒多饥
　　流星犯军市二十五
　　玉歴曰流星入军市兵大起大将出军饥絶粮市散期二年
　　流星犯野鸡二十六
　　甘氏曰流星入军市抵野鸡将离散士卒死亡先起兵者殃期三年
　　流星犯狼星二十七
　　黄帝曰流星抵破狼星秦国有殃先起兵者亡期一年逺二年　石氏曰流星抵狼星其国兵大起大将有千里之行将军有死者
　　流星犯弧星二十八
　　齐伯曰流星入弧星天下兵起诸侯相攻弓弩用车骑出一曰弓矢贵秦负兵期不出百八十日逺一年　司马彪天文志曰光武建武十一年十二月己亥大流星如缶出柳西南行入弧且灭分为千余如遗火状须臾有声隐隐如雷柳为周弧为秦蜀大流星出柳入弧者是大使从周入蜀时光武使大司马呉汉发南阳三万人乘船泝江而上击蜀成帝公孙述乂命将军成等平武都邑郡十二年二月呉汉乂击述大司马谢丰斩首五千余级十一月丁丑汉防军髙午刺述洞胷其夜死明日汉入屠蜀城诛述大将公孙晃等所杀数万人灭述妻子宗族万余人
　　流星犯老人星二十九
　　荆州占曰使星出入老人星老人有疾忧　海中占曰流星抵老人天下多病老人不安一曰大兵起老者行
　　老星犯天稷三十
　　防曰流星入天稷五谷散出谷不熟天下饥人民流亡去其乡
　　流星犯甘氏中官二
　　流星犯天理一
　　荆州占曰流星入天理贵人之牢太仆名臣有繋者也青忧赤以金杀之黄白无故黒凶　流星出魁中赦繋狱者天理也
　　流星犯咸池二
　　黄帝曰流星出咸池中星所之者兵起　石氏曰流星入咸池大水　郗萌曰使星舍咸池有防
　　流星犯甘氏外官三
　　流星犯哭星一
　　黄帝曰出入哭星有哭泣事
　　流星犯水府二
　　郗萌曰有大流星赤黄色出水府所之邑大旱　郗萌曰有大流星青色出水府所之邑大水
　　流星犯巫咸中外官四
　　流星犯长垣一
　　帝览嬉曰流星入长垣中匃奴兵起来侵中国人主有忧　荆州占曰使星入长垣匃奴起兵
　　流星犯天渊二
　　郗萌曰大流星色青黒出天渊所之邑大水　大流星色赤黄出天渊所之邑大旱
　　流星犯廐三
　　陈卓曰使星出入天廐天下有惊













　　唐开元占经卷七十五
　　钦定四库全书
　　唐开元占经卷七十六
　　唐　瞿昙悉逹　撰
　　杂星占
　　星昼见一
　　甘氏曰星与日并出名曰女嫁星与日争光武且弱文且强女子为主而昌在邑为防野为兵　辨终偹曰星昼见虹不藏臣人生海失常主滛于色酒湎沉慎失职出游遨　甘氏曰明星夺日光天下有立王　吕氏春秋曰武王胜殷将二虏而问焉曰若国有妖乎二虏对曰国有妖星昼见　甘氏曰星无故常昼见者名女王不出三年大水浩洋若有女王立　京氏曰昼星见人臣有奸心上不明臣下纵横修撰　孝经雌雄图曰一星昼见者君子失国亡道入邉为虏　魏氏图曰一星昼见者君子失国亡世当败必死　雌雄图曰二星昼见者皇后失势以刑死一曰公亡刑则失度为羗狄所贼　又曰有白衣问诈在宫中　魏氏图曰三星昼见者君有亡邦忧羗人入界欲为天子一曰臣有忧其世絶　又曰参与辰俱见天下有兵二邦相攻血流　孝经内记曰三星在日上下者外人欲杀奸在后宫　又曰三星在日左右者臣欲杀君与将军共为一心　雌雄图曰三星昼见者臣有大忧公卿为夷狄贼所害又曰四星及五星昼见者王侯为外界人所杀一曰君弟有死忧　内记曰四星在日上下者王侯欲伐国政之忧　魏氏图曰北斗昼见者君死亡絶后嗣也
　　恒星不见二
　　杨泉物理论曰凡无名之星一见一不见唯二十八宿度数有常故曰恒星　左氏传曰鲁庄公七年四月辛卯夜恒星不见【恒常也谓常见之星也辛卯四月五日夜月光尚防盖时无云日光不以昏没也】　夜中星陨如雨【如而也夜半乃有云星落而且如雨其数多也皆记异也日光不匿恒星不见云夜中者以水漏也】　传曰恒星不见夜明也星陨如雨与雨偕也【偕俱也】　谷梁传曰常星者在位人君之类不见者无君之象也　公羊传曰恒星布列四方天为光明诸侯之象不见者象诸侯之背叛不佐王者奉顺法度春秋纬曰恒星不见言周制絶灭众燿陨乱　运斗
　　枢曰苍帝行失则列星灭　雒罪级曰恒星不见主严法度消　佐期曰列星不见精无耀天子失政诸侯横暴　董仲舒曰常星二十八舎人君之象也众星者万民之类也列宿不见象诸侯防也　许慎曰众星者庶民之象也与列宿俱亡中国防灭也　郑曰恒星谓列舎持天子之正也不见者诸侯乗天子礼义法度又夜明象诸侯概然将强大也　河图舎占篇曰将失政不法则星亡　尚书中侯准防哲曰煌煌之灭【阙】失权流顿斩恒星灭
　　星鬬占三
　　吕氏春秋曰至乱之化有星鬭　班固天文志曰辰星与他星相遇而鬭天下大乱
　　众星摇动四
　　洪范天文星变占曰汉武元光中天星尽摇上问星对曰星摇民劳也后征伐四夷百姓劳于兵革也
　　星陨占五
　　京房易传曰星者隂精也五行之形其体在下精燿在天百官之本各因其原星飞反行万民不安太星陨下阳失其位灾害之萌也其救也人君当悔过反政克己责躬省徭役安国封侯以宁民为先则宿正矣　洪范传曰星者在位人君之类也陨者众其陨坠失其所也夜中然后陨者言不得终其性命中道而败　或曰象其叛也夜中然后反者言当以中和之道反之也天变所以语人也防恶远非陨卑有防将以安之也　班固天文志曰夜中星陨者为中国也　盐铁论曰常星犹公卿也众星犹万民也列星正则众星齐常星乱则众星坠　感精符曰天下无法度莫能相治患祸并见四夷为邪则星陨皆失其正异姓起行贪奢强国并兼民流彼邦此王者失执诸侯起覇之异　董仲舒曰星陨者君主太盛臣下坠落之象也省刑罪无加贤臣以救之　洛书曰众星陨不言侯伯伐王　天镜曰国易主则星坠国有大凶其主亡则众星坠　董仲舒曰众星坠民失其所也　荆州占曰星坠当其下有战塲天下乱期三年　推度灾曰奔星之所坠其下有兵列宿之所坠灭家邦众星之所坠万民亡　运期授曰黄帝亡也黄星坠　文曜钩曰镇星坠海水溢　考异邮曰黄星骋海水跃　运斗枢曰黄星坠海水倾　淮南子曰奔星坠而渤海决【许慎曰奔星流星也】　天官书曰宋襄公时陨如雨【杜预春秋曰如而也星落而且雨也】大子防诸侯力政五伯代兴更为民主自是之后众暴寡大并小并为战国　京房曰星以春三月坠嵗凶不登其二月大殃秋三月坠兵起八月大殃　左传曰星陨如雨与雨偕也　洪范曰此象天子防弱民将去土诸侯起覇终于防灭之应也潜潭巴曰星陨如雨厥民叛下有专讨归众　京房曰人君不仁伤胎孕杀无辜则嵗星失度星陨如雨不收则弟杀兄臣诛君其救也内慈仁敬让外虑恩施惠无犯四时嵗星承度陨星上覆列宿　又曰君不任贤厥妖天雨星也　汉书曰成帝永始二年二月癸未夜过中星陨如雨长一二丈绎绎未至地灭至鸡鸣止谷永对曰日月星辰烛临下土其有食陨之异即遐迩幽隐靡不咸覩星附丽于天犹庻民附丽王者君失道也纲纪废頽下将畔去故星畔天而陨以见其象春秋记异星陨最大自鲁庄公己未于今再为见臣闻三代所以防亡者繇妇人羣小沉湎于酒书云乃用其妇人之言四方之多罪逋逃是信是使诗云赫赫宗周褒姒灭之颠覆厥德荒湛于酒及秦所以二世而亡者养生太奢奉终太厚方今国家兼而有之社稷宗庙之大忧也天镜曰星坠为石天下兵起流血万里　又曰国有兵凶则星坠为鸟兽　京房曰天下将亡则星坠为飞虫又曰嵗大饥大殃则星坠为粟豆　又曰天下大兵则星坠为金鐡　天镜曰天下有水则星坠为水　又曰国有大饥有兵流血则星坠为上　又曰国主亡有兵则星坠为草木　又曰兵起国主亡则星坠为沙　京房曰星坠为人而言者善恶如其言　又曰国有大防则星坠为龙　河图曰将失政不法石坠星亡　援神契曰星坠石坠大人忧　京房曰星堕化为石臣下倍主主妄行　又曰兵将作妖星陨为石　天官书曰星坠地则石也　河济之间时有坠星　左传曰僖十六年春陨石于宋五陨星也周内史叔兴聘于宋宋襄公问曰是何祥也吉凶焉在对曰今兹鲁多大防明年齐有乱君将得诸侯而不终退而告人曰君失问是隂阳之事非吉凶所生也吉凶由人吾不敢逆君故也　洪范占曰明年齐桓公卒五子争国宋公伐齐行霸后六年为楚所败不终之应也　抱朴子外图曰陨星者其精耀非陨其质也陨石于宋五非星也俗人视天上惟有日月与星计言从天上堕惟当是此三物而日月常在故谓堕者必是星耳天或雨血雨鱼雨灰雨草木雨兵雨石雨谷如此是天降怪异无所不有春秋时陨石所谓雨石者也何必星乎或四方髙山之石飞行为怪坠之于地耳其妖大甚不可悉载　史记秦始皇三十六年有坠星下东郡至地为石黔首或刻其石云始皇死而地分始皇问之遣御史遂问莫服尽取石旁舍人诛之燔其石　洪范占曰是嵗始皇崩三年而秦灭亡赵书曰石勒时有星陨魏郡邺县东北六十里初有黒黄云如幕长数十疋交错音声如雷坠地热气如火尘起连天时左右有私锄者皆震叠尘止经视之土犹带热求覔见有一石方一尺青色而轻撃之声如磬未几石勒死虎杀其子而自立




　　唐开元占经卷七十六
　　钦定四库全书
　　唐开元占经卷七十七
　　唐　瞿昙悉逹　撰
　　客星占一
　　瑞星
　　宋均曰景星大而中空　孟康曰景星者有赤方气与青方气相连赤方气中有两黄星青方中一黄星凡三星合为景也【案蜀志曰后主景耀元年史官言星见于是大赦改年为景耀也】　天官书曰天晴而见景星景星者德星也其状无常常出有道之国　瑞应图曰景星者大星也状如半月生于晦朔助月为明王者不私人则见又曰德及幽隐则出又曰景星者星之精也光従月出出于西方王者不私人以官使贤者在位则景星出见佐月为明　班固天文志曰天晴而见景星【占六十日晴精明亡】　河图曰黄帝治景星见于北斗也　尚书中候握河纪曰尧即位去年景星出翼鳯凰止庭【郑注曰景大也明也翼朱鸟宿也】　又曰帝执德恭聪明宻防思心清静在庭从宜仁推度符移序精和天地休通五行相化景星出摄提　含文嘉曰王者序长防各得其正则房心有德星应之　合诚图曰天子精耀心坟务德则景星窥【宋均曰坟盛也窥犹见也】　礼稽命防曰王者制礼作乐得天心则景星见　感精符曰王者德上感皇天则景星见　孔演图曰天子以贤举则景星效于天　春秋纬曰周图变书云赤雀所衔蜀下授文王于丰殿之【阙】天子精耀招神任理【阙】　有向心顺务德则景星见鸾鳯下　元命包曰仁义茂盛贤俊彰明神符感出景星守参　感精符曰尧时气充盛上感皇天故景星见　孝经内事曰天子行孝德则景星出　援神契曰王者德至天则景星见　白虎通曰景星者大星也月或不见景星恒见可以夜作有补于人　帝王世纪曰舜时景星见于房　坤灵图曰至德之萌黄景索于北斗必以戊巳日其光无芒行久无武动军莫之敢拒　含文嘉曰宫室之礼得则虚危有德星应　又曰居防以礼则德星应在虚危　稽命征曰礼得其宜则虚危有德星见　含文嘉曰宫室之礼得营室有德星应　又曰居防以礼则德星应舆鬼　又曰天子穆穆诸侯皇皇则少防有德星　又曰殡防之礼以其时则三阶平正有德星出入其间　又曰天子祫楴巡狩有度考功责实外内之制各得其宜四方之事无蓄滞上下交通则山泽出灵寳石麒麟至苑囿六畜繁多天苑有德星应【案申颖秦书苻坚建元六年四月天苑有大星色甚白占者以为太平之祥乃立望气台于宫左冬十一月平燕国擒慕容暐】　含文嘉曰天子行飨射饮酒之礼得其宜则曰大徳天苑左右角皆有大德星应海中占曰德星守建星君臣俱明天下更平五谷更兴宋均曰含誉瑞星光耀佀彗　援神契曰喜则含誉
　　射
　　客星名状二
　　黄帝曰客星者周伯老子王蓬絮国皇温星凡五星皆客星也行诸列舍十二国分野各在其所临之邦所守之宿以占吉凶　又曰客星大而色黄煌煌然名曰周伯见其国兵起若有防天下大饥人民流亡去其乡又曰客星明大白淳然名曰老子所出之国为饥为凶为善为恶为喜为怒常出见则兵大起人主有忧王者以赦除咎则灾消　又曰客星状如粉絮拂拂然名曰王蓬絮见则其国兵起若有防白衣会其邦饥亡　荆州占曰王蓬絮星色青而荧荧然所见之国风雨不如节燋旱物不生五谷不登多蝗防　黄帝曰客星出而大其色黄白望之上有芒角名曰国皇见则兵大起国多变若有水饥人主恶之人多疾　又曰客星色白而大状如风动摇名曰温星常出四隅出东南天下有兵将军出于野出东北有千里暴兵出西北亦如之出西南其国兵防并起若大水人饥　石氏曰温星出东南为大将军服屈不能发者出于东北暴骸三千里出西亦然　黄帝曰客星见其分若畱止即以其色占吉凶星大事大星小事小星色黄得地色白有防色青有忧色黒有死色赤有兵各以五色占之皆不出三年　巫咸曰客星入列宿中外官者各以其所部舍官名为其事所之者为其谋其下之国皆受其祸以所守之舍为其期以五气相贼者为其使
　　客星犯月三
　　河图曰日月与大星昼并见是谓争明大国弱小国强河图曰大客星流入月中无光当有与君俱并兵死
　　者　又曰客星入月中有破触月臣弑主有内乱　洛书曰客星入月中有破军　又曰大星入月中臣弑主又曰大星入月月无光其国再伐而亡一曰其国当
　　者灭亡四夷来侵　又曰居月见不出三年人主死不死国有殃　又曰星见月中不出其年主忧　又曰月未中而日星入之有贼人为政者在东方文者长武者亡月过中而星入之有贼人为政者在西方武者长文者亡　又曰他星入月中兵将起他国有来降者　高宗曰星入月中将有大兵　海中占曰星入月中其国若有忧一曰不出三年臣胜其主　京氏曰星入月中臣贼其主夺其家　又曰月中有星天下有贼星多者贼多　又曰星入月中大臣谋伐其主主令不行　荆州占曰星入月其国有防　又曰星入月中有破军杀将又曰大客星入月中月无光其国灭亡四夷来侵期五月若十月又云客星贯月其国内乱大臣死　洛书曰星在月右角者秦氏丁氏为奸在西宫中　又曰星在月左角窦氏宋氏为奸在东宫中星在月上者邓氏司马氏为奸在南宫中星在月下者赵氏李氏为奸在后宫中星在月两角刘氏为奸败　孝经内记曰月在星角者臣与黄门僮女人隂奸为贼两星在月角者臣与人君共作奸一星在月中臣与君妇女共作奸谋一星在月下者后宫列女要臣为奸也　河图曰星在月隂负海国有胜星出月下芒相烁也君死人饥　京氏曰星与月同光臣下作乱人民非上令不行　甘氏曰星食月其国相死　洛书曰星毁月下司上
　　客星犯嵗星四
　　荆州占曰嵗星与他星合人主不安　又曰嵗星与他星薄之主有谋又曰有贼　又曰客星与嵗星鬬不出其年强国易相　巫咸曰他星守嵗星越有忧一云城邑有忧　甘氏曰有星守嵗星人主有忧　春秋纬曰嵗星与他星防而鬬因破他星人主不宁他星薄破之主有谋贼害
　　客星犯荧惑五
　　石氏曰荧惑与他星防而鬬者皆为祸　荆州占曰荧惑与他星防而鬬天下兵起他星破荧惑为祸荧惑破他星防事虽有不能为祸　又曰荧惑与他星合相陵而鬬二星相近者其殃大相逺其殃小
　　客星犯太白六
　　甘氏曰有星入太白中强国以战亡　又曰有星入金星天子伐诸侯武士大将死　郗萌曰县乱星出也常出太白之旁相去三四寸所星出天下大乱　又星从他所来之太白旁居与徃来亦为使其事急又太白与他星过于四方必有大败　又太白与他星遇太白避他星兵畏他星避太白兵成
　　客星犯辰星七
　　巫咸曰有星入水星天下大水大理御史官多死　班固天文志曰辰星与他星遇而天下乱　石氏曰辰星与他星防光相薄乃为害不相及虽同防不为害　荆州占曰辰星与他星防破之刑事行他星不破刑事不害　石氏曰辰星出与他星遇而鬭天下大乱






　　唐开元占经卷七十七
　　钦定四库全书
　　唐开元占经卷七十八
　　唐　瞿昙悉逹　撰
　　客星占二
　　犯东方七宿
　　客星犯角一
　　甘氏曰客星干犯两角间白者军起不战邦有大防其色赤战所指必有破军侵城期七十日或三年　石氏曰他星入左角兵吏有来击者色赤皆以兵击黄皆以土讼白皆以义黒皆以死青皆以忧　巫咸曰客星入左角狱多死囚　荆州占曰黄星若白星入左角里有受咎者又曰狱官吉入右角尉有喜　荆州占曰赤星入左角兵吏有攻者也黄讼土事白以好讼青以忧讼黒以死讼　石氏曰白星入右角兵吏有易者青以忧去黄以好去白以义去黒以死去　海中占曰赤星入右角兵吏有置兵军受命者　夏氏曰客星入角五谷伤蝗虫生　郗萌曰黒星入右角兵吏有以防置兵者色黄若白以好置兵青以忧置兵　又曰客星入角将相后族家有収戮者　石氏曰赤星从两角间过不入亢中有兵色白有过客色黒有过防　郗萌曰有星出亢入两角间君有使诸侯有口令色赤言兵黄言土白言义青言忧黒言凶　石氏曰他星出左角狱吏易者色赤以兵色黄以好去色白以义去色黒以死色青为忧　郗萌曰有星出左角与星相廹大如缶赤如血其名为祸星三日三夜不入命曰动兵三年而国亡以其日占之　又曰黄白星出左角狱啬夫受梃色青有大忧色黒有死者　石氏曰有星出右角有惊将色赤将不胜青忧黄将去白不战黒将死　海中占曰大赤星出右角国门有出兵左角国入兵　郗萌曰黄星出右角国有惊【一云兵惊】不战受地星白者不战而进色黒青者战不胜凶　荆州占曰赤星出右角【郗萌曰出右角入左角也】将有攻吏者国有惊其星不摇散不綂絶战胜　巫咸曰客星出角臣谋其主贼从外来天下大乱将相将有诛者海中占曰赤星出角亢间国邑有围者　郗萌曰大
　　赤星若白星出角亢国有大盗黄星出北止天门中天下兵在外者罢客星出角兵大起期不出二年　荆州占曰赤星出两角间国有恐人民惊又曰经两角间军道塞　二十八宿山经注曰有客星如半席出于角亢则其年韩土有死兵公使大臣谋死多灾殃　郗萌曰赤星经两角间国门闭可以观邑门之闭开也星白军在外道塞　赤星从两角间过不入亢中有过兵　黄白星数就右角若左角兵使有受地者　赤星大如锋矢赤如鸡血数就右角若左角兵使遇贼　黄帝占曰大黄星之两角间有贵客来见君庙将有事　海中占曰黄星起右角之左角尉理受执　黄帝曰赤星止两角间国门闭其食道絶　陈卓曰客星舎角天下有防地　郗萌曰客星入舎右角小人有兵多恐兵起不用石氏曰客星守左角色赤天下大旱五谷不成　郗
　　萌曰客星守左角狱吏多　石氏曰客星守右角有大水　巫咸曰客星守右角【一曰色赤】多暴虐事　郗萌曰客星守南角间赦【一云黄星守两角间】不尽出期不出四十日班固天文志云客星守两角间奸人在宫庭　黄帝占曰大客星守角白天下中隔不通　石氏曰客星守角强臣宠取国势他星守角狱多讼　巫咸曰客星守角五谷不登大旱不生草木　郗萌曰守角臣谋其主一曰贼臣从外入　又客星守角大旱五谷不熟燋旱不生一曰色赤守角有兵　又客星守角天庭大臣有乱者凶一曰入天庭十日天下大乱　又客星逆行守左角谷贵　荆州占曰客星犯守角大旱五谷不登富人贫又赤星畱守两角间有兵国闭青有大狱事白有义来者黄有土功黒有凶人主有殃
　　客星犯亢二
　　甘氏曰客星干犯亢中国不安兵起政乱期一年　石氏曰有星出入角间入亢色赤有过兵白有过客黒有过防　海中占曰客星数入亢国疾疫出亢疾已　夏氏曰客星入亢人流亡　郗萌曰客星入亢天庭十日天下大乱　又客星入亢有小旱期三十日　又曰旱又曰有小水八谷水伤又曰五谷不登为后年【一书云五谷丰人有礼让】又曰客星入亢兵战士卒行不出九年又曰天下大乱　荆州占曰客星入亢中天下有德令色白期秋赤期夏黄期六十日黒期百二十日　又有星出氐入亢中而散人主有病从而上　东官曰赤星入亢有宗庙事色黒庙中有防色青见血白有兵女主有防百二十占曰他星入亢有来使者受命于庙色赤言兵黄言土白言义青言忧黒言忧客　石氏曰有星出亢有出使者以色占赤言兵黄言土白言义青使者忧黒使者凶一曰多兵　郗萌曰有星暴出亢爱臣以口舌事自杀期一月若一年又黄星白星出庙以北中人有受赐者　又黒星出庙北而南入庙女主有客事者有庙之事　又客星出入亢五谷不登为后年　石氏曰有星经两角间入亢诸侯客有来者庙将有事有口令海中占曰大赤星从角就亢人主遇贼　郗萌曰客
　　星与亢合相为乱国易政　黄帝曰赤星集亢氐间廊庙间有陈兵　海中占曰客星出亢若守之其国大旱五谷伤贵人去其郷人民流亡若芒角变色地动为害期三年　黄帝曰客星守亢国臣不祥　巫咸曰客星守亢有德令　郗萌曰客星守亢天下通臣有谋其主者军败不成多防蝗籴贵丝贵有竒令　又客星守亢下田伤　东官侯曰客星守亢则五谷频不成籴贵荆州占曰客星畱守亢色赤旱青黄人去其郷黄无他害黒人民流徙贵人忧芒角变色地动摇宫　海中占曰客星犯守国多妖祥
　　客星犯氐三
　　甘氏曰客星干入氐中后宫有乱暴兵动期百八十日逺三年　黄帝曰有客星入氐色白即将啬夫受赐色黄迁色青黒不死则凶　又客星入氐日食地震籴贵石百五十有竒令【一云籴石千五百谷为玉】石氏曰客星入氐棺椁贵甘氏曰客星入氐【文曜钩云守氐】邉邦有献女者　海中占曰
　　大赤星入氐卒大出　郗萌曰客星数入氐有疾【一云没巴】数出疾已　陈卓曰客星入氐兵从邉起若后宫乱暴兵动五谷不成　荆州占曰客星入氐麦麻羊贵　黄帝曰客星出氐【一云入氐】色黄白与两星齐期十日而赦去两星二尺期百日有赦　黄帝曰有星出氐若有疾于国外　文曜钩曰客星出氐人主忧病一曰有德令若邉国有献女者郗萌曰有星入氐中而散入主有疾从带下而上　荆
　　州占曰有星入氐中人主有疾从带而下　石氏曰客星起氐中天子不安宫移徙女失坐　郗萌曰客星乘氐下星马牛大贵　黄帝曰客星逆行入贯氐中央日月薄食郗萌曰客星逆入贯氐中大人夺执失威大臣乘国之
　　权又客星逆乘灭氐有土功事　黄帝曰有星守氐色黒大水其国有复王白廊庙有忧黄有喜赤有兵在庙中近臣谋弑贵人　文曜钩曰客星守氐人主忧带下病　石氏曰客星守氐有谋臣欲危其主　巫咸曰客星守氐兵起国亡天下受图而俱起亡军　海中占曰客星守氐有德令　郗萌曰客星守氐天下中外不通马不急行国易政【案后魏志武纪曰桓帝时有黄星见于楚宋之分辽东殷馗善天文言后五十嵗当有真人起丰沛间其锋不可当至五十年而太祖破袁绍天下莫敌】　荆州占曰客星守氐木器布帛倍价　郗萌曰客星逆守乘灭氐诸侯王坐法者诛絶无后
　　客星犯房四
　　河图曰客星干房失春政不法　甘氏曰客星干犯房王国空兵起人饥骨肉相残　黄帝曰客星入房籴石千钱人多饿死相食多移去其田宅皆期后年　石氏曰客星入房输食有入者出房输食有出者　赤星入房国名寳用龙马贵客星入房诸侯有献马者籴大贵郗萌曰赤星就房国围又曰入房马贵出房名寳有
　　出者　客星入左服若右服其有来献马者出左右服人君使诸侯以马为币　客星入房有大臣弑其君者又曰入天府天下有变更之令若有急令　客星入天廐之中满三日而去有赦　荆州占曰白星入房下北门有攻战排门者在于近臣期百二十日　客星入天府有德令一曰有贼人一曰有兵发一曰天下且有大防　韩扬曰白星入房赦　黄帝曰客星出【玉歴云出若守之】在阳为旱为防为饥在隂为兵为水亦为饥　班固天文志曰汉孝武元光元年六月客星见于房二年十一月单于将十万骑入武州汉遣兵三十万以待之　郗萌曰客星出房近臣谋主若暴死期一年　又有星出房左为父次为太子出房右为母次为长女　荆州占曰青星出右骖若左骖而散人主为牛犇败　郗萌曰客星在表之北多水去下田耕髙田在表之南多旱去髙田耕下田　客星在中道天下太和马贵一曰牛贵客星舍房左右羣臣有夺地者　又曰吞药死者　石氏曰客星守房左骖马贵　客星守房宫有谋臣臣欲无其主　巫咸曰客星守房籴贵　郗萌曰客房天下有急令且恐治驰道又曰马疾一曰人主以马为忧海中占曰客星犯钩钤主有犇马之败　石氏曰客星犯钩钤王宫大乱不出三年
　　客星犯心五
　　石氏曰有星入心诸侯有来使者星出心君使人于诸侯色赤言兵也色黄言土功色白言义色青言使者忧色黑言客凶　甘氏曰赤星入心畱逥之天子不有防当兵死　夏氏曰客星入心有德令　郗萌曰客星入天子之宫十日成勾已天下有大赦　客星入太子宫太子益官【一本云太子不得代】黒星出房而入心近臣谋主若暴死期一月中　客星入心丞相忧疾又曰大赦期三月赤星入心右星太子有兵入心左星庶子有兵　青
　　黒星入心右星太子有忧若有罪入左星庶子有忧若有罪　黄白星入心右星太子受赐入左星庻子受赐甘氏曰客星出心天下大旱兵起满野车骑用国易
　　政期三年　郗萌曰客星出心中央星以南若左右有抵罪而走者黄白无故青忧黒死赤以兵随之　又曰心上有一星去心一尺所有中谋下有星去心一尺所有外谋星多谋多星少谋少谋多者谓人多也上下俱星中外俱有谋星逺人逺星近人近近期百日中期在冲月逺期在一年中　荆州占曰以四月五月在心尾间至七月八月大防从东南来　黄帝曰有星大如疋布贯尾判心下星诸侯有来附兵于君者　郗萌曰客星舍心兵起　客星逆乘灭心有谋易君者宫内有乱谋权在宗家得执大臣　黄帝曰客星守心不过三旬有善令　赤星大如锋矢赤如鸡血入守心人主遇贼其出心也行道甚逺人主戮于千里之外　圣洽符曰客星守心五十日不去兵大起国有防人民以饥亡籴贵十倍期不出百八十日逺一年　巫咸曰客星守心籴贵人饥兵臣谋有奸臣成勾已有德令期三月十月稷布大贵　郗萌曰客星守心有大土功有大防大人当之乂曰人疾　客星守心中央星大人忧守太子太子得立守庻子庻子诛　客星守心赤为亡兵青黒为忧　客星守心二十日谷大贵　荆州占曰赤星守心大军兵满野车骑用布帛贵媍女运谷三年易改　杂候集曰他星守心其国亡邑有善令　天旬占曰客星守心蜚蝗大起籴大贵十倍万人饥流亡在道下有谋反逆者　石氏曰客星犯守心宫钟大鸣劒防大横大臣相疑天下兵起心变期急近期七日中期七十日逺期百八十日　荆州占曰客星犯乘守心者大旱天下偹火近期十日逺期三年
　　客星犯尾六
　　黄帝曰客星入尾嵗饥人相食多死者　圣洽符曰客星入尾大水其入之顺行有德逆行凶　石氏曰客星入尾北夷大饥来降　客星入尾人多移徙　又曰入天司空多上功事有尾之禽大贵天下大水黒星若苍星入尾故臣有来使者　白星入尾箕邉城将侯司空死之　客星入尾皇后有以珠玉簮珥惑天子者　客星入尾多风一曰水祥一曰雨防　客星入尾宫人恶之　荆州占曰客星入尾天下大振一东一西一南一北男不得耕女不得织
　　客星犯箕七
　　黄帝占曰客星守箕多土功事又曰守箕北小熟守箕东大熟守箕南小饥守箕西大饥　石氏曰客星守箕天下饥色赤则为兵　郗萌曰客星入箕民流亡若出箕宫人出　荆州占曰客星入箕多风暴雨宫女不安或外国有使来一曰官木用　武宻曰客星入箕则有风雨　天文总论曰客星入箕有土功事守箕则秋冬水灾　天文録曰客星出于箕民饥大臣有见弃者入箕北夷饥



　　唐开元占经卷七十八
　　钦定四库全书
　　唐开元占经卷七十九
　　唐　瞿昙悉逹　撰
　　客星占三
　　犯北方七宿
　　客星犯南斗一
　　甘氏曰客星干犯南斗度其国必乱兵大起期一年陈卓曰客星干犯南斗王者疾病臣谋其君子谋其父弟谋其兄是谓无理诸侯不通天下易政期百八十日逺不出一年　黄帝曰客星入南斗中三尺三日不去城郭闭道不通贵人坐之又曰入鈇钺外兵擒士卒杀伤其将外国来防【北官侯曰国来而不防】　河图曰有星入南斗有君来见吾君者　圣洽符曰小赤星气交入南斗建中此扬见精者宫人子方生非其子也　石氏曰有星入南斗诸侯客有来见天子者出斗天子使人之诸侯色青皆言忧赤皆言兵黄皆言土白皆言义黒皆言凶客星入南斗中三日三夜天下有赦期三月　巫咸曰客星入南斗诸侯不通天子且有举兵伐父者弟攻其兄　夏氏曰客星入南斗诸侯相攻伐　郗萌曰客星入南斗多盗贼以十一月四月入斗中天下赦无余囚期六十日逺期六月　陈卓曰客星入南斗中谷不登人相攻　石氏曰客星出南斗兵革大起有大水天下饥人相食一曰闗梁不通期二年　宋书天文志曰晋孝武太元二年三月客星在南斗至六月乃没占曰有兵一曰有赦是后雍兖冀常有兵役十二月正月大赦八月又赦　郗萌曰赤白星暴出南斗魁前宫室兵起中魁神将军坐之戮死　帝览嬉曰客星居南斗道不通　黄帝曰客星守南斗五谷登贱贵于后冬　文耀钩曰客星守南斗五十日大臣有谋兵大起国易政王者有忧期三年　黄帝曰客星守南斗其君不亲信其臣有兵兴　石氏曰客星守南斗天下有喜福五谷熟郗萌曰客星守南斗诸侯谋王者役军人皆走又曰
　　大旱宫庙有火之忧人多疾疫　又曰客星守南斗天下易政一曰兵官忧一曰以水饥　班固天文志曰元帝初元元年四月客星大如色青白在南斗第二星东可四尺其五月渤海水大溢　荆州占曰客星守天库兵革起
　　客星犯牵牛二
　　陈卓曰客星犯牵牛有牺牲之事　石氏曰客星中犯牵牛吴越兵自立三年而灭期不出一年逺三年中彗要占曰客星干犯牵牛中国起兵　黄帝曰客星入牵牛诸侯有兵又曰入天鼓外国来降　郗萌曰客星入牵牛大臣外交诸侯赤黄白成青黒败又曰有星入牵牛诸侯客有来以四足防为币者出牵牛君使之诸侯以四足虫为币色青皆道疾黒死不至　荆州占曰客星入牵牛有兵发而行　甘氏曰客星出牵牛有兵起大将出若闗梁不通若地大动马牛贵三倍期二年巫咸曰客星出牵牛其国兵起大将出若闗梁不通
　　多死期不出一年　陈卓曰客星出牵牛兵北行　郗萌曰客星舍牵牛臣谋其主五谷不登　续汉书天文志曰孝明永平九年正月戊申客星出牵牛长八尺歴建星至房南灭见五十日牵牛主吴越房心为宋后广陵王荆与沈凉楚王英顔忠各谋逆事觉皆自杀广陵属呉彭城古宋地　石氏曰守牵牛越有善象献中国甘氏曰赤星守牵牛人民为乱　郗萌曰客星守牵牛王者外其大臣　又曰客星守若入牵牛盗贼在江海嵗多水【案司马彪天文志曰孝顺永建六年十二月壬申客星芒气长二尺余西南指色苍白在牵牛六度后一年防稽海贼曽于等杀长吏拘夺吏民州六郡逆贼章何等犯四十九县大攻吏人也】　地轴占曰客星守牵牛地大动　海中占曰客星出入守牵牛马贵价三倍
　　客星犯须女三
　　陈卓曰客星干犯须女隣国有以竒女来进侍者妾近为后　石氏曰客星入须女诸侯有进女侍者　陈卓曰客星入须女麻贵诸侯有兵江淮道路不通　郄萌曰客星入须女畱不去天下诸侯王有不通者一曰父子不通　荆州占曰客星入须女有嫁女娶妇事多丝帛絮贵　帝览嬉曰客星出须女宫人有谋女主忧兵起宫门若贵人有死期一年逺二年　石氏曰客星出须女有嫁女事黄白吉青黒凶赤忧　郗萌曰客星暴出须女女主戮罪期一年　又客星舍须女畱不去有竒令　百二十占云他星出须女御女有出者　黄帝曰赤星守须女女子之防　孝经内记曰客星守须女有竒女防丝絮布帛贵　甘氏曰赤星守须女人民为乱　甘氏曰客星守须女南有献女贱女暴贵　郗萌曰客星守须女女子乱其国亡其政　赤星守须女有急兵食贵人自卖者一去女妾为妻　陈卓曰客星守须女籴贵　北官侯曰青星入须女多以兵事死者百二十占云他星入须女守之天下有内美女者　荆州占曰有黒星出须女有防
　　客星犯虚四
　　郗萌曰客星干犯虚中哭泣之事有井田之法改制之事　黄帝曰客星入虚有军在外大饥将离散卒死亡天下有大令　石氏曰客星虚中主出将有二客星天下无处主　客星入虚中色赤有游客入国色黄白吉色青黑有凶事　郗曰客星入虚种贵籴大贵又曰天府有徳令期十一月　客星入虚中三日环之有赦期七十日　客星入虚大人当之　客星入虚危色赤有贽客来者色白有无币客来者赤星入虚籴贵人有自卖者　荆州占曰客星入虚天下大乱政急大人忧其国饥　百二十占曰他星入虚危青若黒有以防事使者　石氏曰有星入虚危色青黒有哭泣之事　客星出虚大臣为乱兵大起国有防天下有哭泣之事期三年【案司马彪天文志曰孝安永初三年十一月甲午客星见西方色苍白在虚危南至胃昴至建光元年三月癸巳邓太后崩】　郗萌曰客星入虚君使人之诸侯赤无币青黒有告防者　客星出入虚天子自将兵于野客星舍天府天下有急行期十月　石氏曰夏三月视虚中有竒星一在虚邦不居其处有竒星二将死有竒星三相死有竒星四将军败有竒星五大凶　司马彪天文志曰客星在虚危为防　孝经章句曰客星守虚臣乱其上而不知又曰国君死或有德令　甘氏曰客星守其国兵　玉歴曰客星守虚三十日不去其国君死若大臣有戮兵防并起期百八十日逺一年　百二十占云他星守虚有谋　巫咸曰客星出虚而守之其国君死若大臣有戮期百八十日逺一年　石氏曰客星犯守虚近一年逺二年当有哭泣之事【郗萌曰国有哭临之事】陈卓曰客星犯守虚天下有谋
　　客星犯危五
　　郗萌曰客星犯危国有哭泣之事【案宋书天文志曰魏明帝景初二年十月癸巳客星见危逆行在离宫北螣蛇南三年正月明帝崩】一曰多雨水五谷不收人相食于道　荆州占曰客星入危有土功王者筑宫室不出一年大水不出三年大饥万人无食　百二十占曰他星入危有盖屋之事色赤大变青忧　甘氏曰客星出危大臣被刑法官有忧国多水灾有土功王者筑宫室期不出年甘氏曰赤星出危以火废国　郗萌曰客星出危中大水一曰大饥　甘氏曰客星守危王者迁都其国更立侯王　郗萌曰客星守危天下必有易政更令　客星守危人主失势夺土强臣专国命在台族又曰具有大风有所危败又曰不出三年王者盖屋治宫天下匠工起多土功又曰人流亡　郗萌曰客星守危国政危巫咸曰客星入守危籴大贵不出三年　荆州占曰客星守危若彗星干之王侯有薨者王改服不出百八十日【黄帝占曰以日入命其国】　黄帝曰客星入守危若出危大饥人食贵为后年　郗萌曰客星守坟墓人主有哭泣之声
　　客星犯营室六
　　郗萌曰客星犯营室国且有宗庙哭泣事　黄帝曰竒星入营室中者天子有忧　河图曰客星入营室顺行有德逆行凶　圣洽符曰黒星起庙南入庙北女主有死者死者废庙之事若出庙以北行中人有鸩死者或曰庙祭之事　黒星出月入庙人主有药死不然有药人主者　巫咸曰客星入营室天下有兵又曰人民流食千里　海中占曰客星入营室有军军中大饥将离散士卒死亡　郗萌曰客星入营室外夷兵起贷仓多饥死者　客星入营室邉外起兵此为外夷之事　客星入营室国乱去其主　竒星入营室不盗即贼大乱又曰无兵兵起有兵兵罢星大军皆大星小军皆小黒星起庙北而南入女主恶之　客星从东壁入西
　　壁庙若城郭有起者　赤星入庙人臣谋主　荆州占曰他星入营室诸侯有来使者出营室君使人之诸侯色赤皆言兵白皆言义黄皆言土青皆有忧黒皆凶又竒星入营室有隂雨垣墙无立者　又黒星出入庙庙上有死者不死者见血起庙北而南入女主有死者有庙废之事　圣洽符曰白星出庙正南廷有兵或曰赤亦然　客星出营室国有土功人大饥大臣为乱兵大起士卒亡【齐伯曰期一年不二年】　春秋纬曰星赤黄出营室中名曰怪获主竒去其国贵人有死者上旬见其年髪半白来月上旬死中旬见其年鬓白来月中旬死偏任后雄烈之毒也下旬见其年盛壮来月下旬死将用事毒害流　郗萌曰客星出西壁若东壁城郭有壊者赤星出庙上正南抵庭有兵作庙上有兵　白星出庙以北中人有受赐者　黄帝曰赤星从东壁之西壁臣有戮其主　圣洽符曰赤星在营室有死者不死者见血　郗萌曰客星舍营室其国且作宗庙多土功事畱不去匃奴有兵来　石氏曰客星守离宫兵起人君有忧一曰有急　甘氏曰客星守营室有军者客降主得人地　郗萌曰客星守营室乱出其城郭之事　有竒星守东壁天子为军自守一曰天下摇动在四方　黄帝曰客星入若守东壁诸侯相谋　郗萌曰客星入若守东壁天下且有大防白衣满野

　　唐开元占经卷七十九
<子部,术数类,占候之属,唐开元占经>
　　钦定四库全书
　　唐开元占经卷八十
　　唐　瞿昙悉达　撰
　　客星占四
　　犯西方七宿
　　客星犯奎一
　　石氏曰客星犯奎国有沟渎之事　黄帝曰客星犯入奎破军杀将　甄耀度曰客星乱芒而角入奎有破军杀将王者有忧人主当之期三年　石氏曰客星入奎外夷起兵麻枲贵　甘氏曰客星入奎强国夺地变争兵起白衣自立扰中国　郄萌曰客星入奎刀劔布帛贵赤星入奎兵起期十年一曰出奎国兵出一曰数入
　　奎国兵聚　客星入奎西夷有兵来到而还　客星入奎诸山水浍　荆州曰客星入奎边兵大动土功大起陈卓曰客星入奎武库之臣且有罪　西官曰客
　　星入奎赤边兵大动黑天下沟渠之事黄土功大起石氏曰有星入奎有无所受命而来使者　荆州曰有星入奎有陂渎之事于国中出奎有陂渎之事于国外黄星入奎宫有土功事宫中有变　西官曰赤星
　　入奎兵聚有败军　巫咸曰客星出奎边兵大起白衣立为王刀劔大出奎国兵出入奎国兵聚　荆州曰星赤黑出奎有败军　西官曰赤星出奎外夷动兵石氏曰有星出奎有无受命矫使者　巫咸曰赤星逆行从娄至奎有兵　郄萌曰客星舍奎留不去饥一曰缯帛贵　黄帝曰赤星守奎籴贱　郄萌曰客星守奎籴贱贼臣在侧其事败又曰谋臣有巧伪惑天子者一曰国以佞亡又客星守奎天下修兵臣有国者　客星守奎有杀霜不时下者一曰牛疾疫一曰六畜贵　荆州曰客星守奎王者忧大人当之又曰鲁国起兵　冥占曰客星守奎强国争起兵有白衣自立动国
　　客星犯娄二
　　石氏曰客星干犯娄国有大兵四时纪祠娄主苑牧给享祠天以奉宗考王者以承天诸占逺不出三年　黄帝曰客星入娄籴大贵在后年　石氏曰客星入娄外夷兵起有聚众之事　郄萌曰客星入娄中三日环之天下有赦赎作期七十日　赤星入娄兵起期十年荆州曰客星入娄旱千里有火灾其国燔烧金银用仓库虚天下人民多疾病　百二十占他星入娄有聚众于国内石氏曰客星出于娄边城和　荆州曰客星出娄有罢众之令　西官曰有星出娄有白服众事百二十占他星出娄有罢众于国外　石氏曰客星守娄人民乱一曰有聚众之事　郄萌曰客星守娄天下大虚臣有惑天子夺主之权者嵗多狱讼布帛贵又曰有从诸侯来附其君不成一曰多狱讼　又曰客星入若守娄其国且燔烧囷仓　海中占客星出娄而守之天下欲有分夺国者一曰客欲夺王国边境侵地期一年逺二年　郄萌曰客星守犯娄天下欲分社稷者白衣自立者牛马贵一曰有白衣之聚
　　客星犯胃三
　　石氏曰客星干犯胃五谷不成仓库空虚　海中占客星犯胃有军发之事　陈卓曰客星犯胃仓粟用　石氏曰有星入胃有葆食之事入出胃葆食之事出者又曰客星入胃王者有仓之事其有出胃中有出谷粟事郄萌曰客星入胃中三日一环之期七十日赦　又
　　曰五谷大贵天下无聚物　荆州曰有星入胃王者有廪仓之事　百二十占客星入胃饮食之事入出之饮食之事出　黄帝曰客星出胃入厢人主食药死一曰有药人主者　荆州曰客星出胃有出谷粟事　冥占曰客星出胃王者备四夷强臣陵国有大兵天下发粟金铜之事期百八十日逺年　孝经章句赤星守胃国无事　甘氏曰客星守胃强臣陵国　郄萌曰客星守胃留不去天下饥　荆州曰客星守胃天下有发粟事金铜贵　郄萌曰有星入若守胃有竒令又曰客星乗灭若守胃国官之仓有大兵焚烧其仓
　　客星犯昴四
　　黄帝占客星入天狱中二月天下有赦期五月　石氏曰客星入昴有白衣之防于国内又曰贵人有系囚者昴浊之间天街也若客星守之天下有谋虑　郄萌曰客星入昴天下且有大丧又曰众狱且妄杀不辜以误主上客星入昴毕间诸侯有谋上者又曰留三日赦不留有忧　客星从昴阳入有客　荆州曰客星入天狱中有德令水泉出民去本土就丘邑　西官曰客星暴出胃入昴中国大人暴死期一年　百二十占他星入昴贵人有德令若出昴兵众满野　司马彪天文志曰孝明永平十四年正月戊子客星出昴六十日昴主边兵后汉遣奉车都尉显亲侯窦固等将兵三千余人击匈奴　石氏曰有星出昴兵众满野非丧则防也郄萌曰客星从昴隂出有走主　客星居昴北有别离之国夺地死者　客星入若留昴王者絶嗣同姓有起入为主者　客星舍昴不去天下囚多则盗贼并起若留十余日不去囘纥内相贼国家兵起囘纥来降　有星入舍昴南籴一贵一贱　圣洽符曰他星守昴渔猎起　石氏曰客星守昴万民乱　甘氏曰客星守昴有诈称王命者不出百八十日　郄萌曰客星守昴谗臣有蔽主德者又曰有谋以药害上者又曰囚徒有聚兵弩攻狱者　西官曰客星守昴执法臣诛　客星占曰客星守昴朔地殃天下多乱狱　百二十占他星守昴万民忧　文耀钩客星出昴若犯守之当有诈称王令谲命中国若有妄言谗谀者必有自败　郄萌曰有星入守昴金器刀劔贵　荆州曰客星犯守昴谗谀贼臣在内诸侯谋上一曰有白衣徒聚谋虑
　　客星犯毕五
　　黄帝曰有星入毕中而复出其星小小赦星大大赦圣洽符曰客星入毕顺行有德逆行凶　石氏曰客星入毕人主猎一曰有以猎惑人主者一曰兵起边兵大动一曰羊贵又曰大赤星入毕口天下大赦期十五日若三十日六十日将相有大忧　郄萌曰客星入毕多狱事一曰贵人有系囚者　黄星入毕三夜常见相死九十日后死百二十日大人当之　客星入毕中二月天下有赦除责期五月　客星入毕口与两股齐者有走主又曰期四十日兵发率一日而十日兵罢其去也视其东南西北所往及其所近宿或受兵　客星入毕中与两股齐期四十日兵发直一星期二十日兵发居期十日兵发　荆州曰客星入毕四夷兵起并为盗西官曰客星入毕中率一日为十日诸侯女主当之君有忧先起兵者亾　百二十占他星入毕有兵革谋春秋纬曰赤星出浊大卒出　孝经章句曰客星出
　　浊中国人为乱有走君在浊傍有谗臣在傍者入浊兵起　巫咸曰客星出毕边兵为乱四裔兵起疆宇靡寜天下饥必有亡国近一年逺二年　郄萌曰客星出毕边有兵车马有急行　荆州曰客星出毕人主好畋猎郄萌曰客星从毕赤黑隂出有走主　西官曰客
　　星居毕中不时出主丧　郄萌曰客星入毕中留不去马贵一曰牛贵　黄帝曰客星守毕嵗大饥　石氏曰客星守毕大臣有谋者边有谋臣一曰谗臣蔽主之德甘氏曰客星守毕外国称王诈来不可信外臣谋叛
　　兴近臣通奸　郄萌曰客星守毕大臣忧多隂谋其事不成一曰有土功风雨不时谷贵又曰有走主　客星飞守毕有德令　客星守毕天子絶嗣无后【案宋书天文志曰晋惠帝永兴元年五月客星守毕光熙元年惠帝崩终无继嗣也】又曰星守毕后族可收者一曰霜大下一曰诸侯有谋虑一曰沟水大出　荆州曰客星守毕王者大将出　黄帝曰客星入若守毕有福有德令　陈卓曰客星犯守毕大臣有诛者无兵兵罢【石氏曰视其东西知其往国受兵】河海盈溢人民多流亡　郄萌曰客星守附耳兵一曰边兵尤甚
　　客星犯觜觹六
　　荆州曰客星干犯觜觹其国破亡　黄帝曰客星入觜觹车马有急期四月五月　郄萌曰客星入觜觹有大丧　荆州曰有星入觜觹色青凶赤有丧黄若白吉喜黑死若有水灾谷籴百倍　黄帝曰赤白星入觜觹若暴出觜中臣与外臣谋弑其王星游行先觉不得成不行不明不觉期一月【石氏曰星明期三月】　百二十占他星入觜觹有葆旅之事于国内星出觜有葆旅之事于国外一曰兵罢　巫咸曰客星出觜觹国有大丧若有侵土欲为君王者若有水灾谷贵籴百倍人多饿死期不出三年　陈卓曰客星食觜觹食大贵　石氏曰客星守觜觹魏有良臣辅国主在西南二千里　甘氏曰客星守觜觹西戎动侵土欲为君王者崇礼以制义则国安郄萌曰客星入守觜觹牛马有急行　郄萌曰客星犯若守觜觹其国破亡一曰食贵一曰有大丧
　　客星犯参七
　　黄帝曰有星入参中央星色白县令有赐若伐色青黑县令有罪　夏氏曰客星入参五谷贵　百二十占他星入参有衡石之事于国内星出有衡石之事于都外色青黑不出一年兵大起国之边境壊　石氏曰客星入参中边有暴兵起边地围而壊　郄萌曰客星入伐有兵不足以伤又曰入天尉中十日宫中有自杀者入其阳为男入其隂为女皆期三十日　郄萌曰有星入伐有斩刈之事于国内若出伐有斩刈之事于国外色赤以兵斩刈色白白衣斩刈　石氏曰赤星出参中央星边有兵县令自将兵　客星出参边有暴兵起边城有围客军入国若有战期不出二年　郄萌曰有星出参中者大臣有忧一星出则一人有忧二星出则二人有忧三星出则三人有忧　客星出参斧钺兵出入斧钺兵入　荆州曰客星出参而环绕之边城兵起　石氏曰赤星出参武卒用若守之天尉中媵嫡相距　客星在伐色黑为水　郄萌曰客星在伐色黄为土功色白为丧　甘氏曰客星守参亡地　郄萌曰客星守参有小兵大臣有执主之命者若谗臣有女子惑天子者一曰老人多死马贵　又曰更易君色白为死赤为兵黄为易位黑为忧苍为小喜又曰旱籴贵　石氏曰客星守参魏多君子　巫咸曰客星入守参诸侯国当之郄萌曰客星守伐诛大臣












　　唐开元占经卷八十
　　钦定四库全书
　　唐开元占经卷八十一
　　唐　瞿昙悉达　撰
　　客星占五
　　犯南方七宿
　　客星犯东井一
　　郄萌曰客星犯东井国有土功事小儿妖言　客星犯乗守东井此日国乱兵起　荆州曰客星干犯东井其国用兵大臣诛期八十日　黄帝曰客星入东井五谷不收籴大贵　客星出北斗入东井有邑将治陂堤及水事　孝经章句曰客星入天渠道涂不通以水为败司马彪天文志曰孝安永初元年八月戊申客星在
　　东井弧星西南是时羌反断陇道遣帅将左右羽林北军五校及诸郡兵征之是嵗郡国四十一郡三百一十五所雨水四渎溢伤秋稼壊城郭杀人之甚也　石氏曰有星入东井有客以水令来者　郄萌曰客星出柳入井主浮船　又曰入东井君失政臣为乱大人当之一曰宫中有大忧　荆州曰客星入东井贵人死若有竒令多失火火神从天下妖祥自地出　西官曰客星入东井贵人有疾者　百二十占他星入东井有水事于国内　黄帝曰客星出东井宫中火起大人为乱兵大起将军有忧若白衣有自立者其国必破期三年百二十占曰他星出东井有水事于邦外　郄萌曰
　　客星出东井水潦且至　荆州曰客星经絶东井名水有絶者　黄帝曰客星入东井中留十日而成勾已有赎罪之令期十月　客星守东井水　石氏曰客星守东井有旱虫人多疾一曰贵人死以其国占之　甘氏曰客星守东井有白衣自立者其国破不出年中　巫咸曰客星留守东井四十日已上贵人女有懐子而化为水者　郄萌曰客星守东井多失火者一曰大臣为乱一曰三十日已上贵人女有懐子而死者一曰百川皆溢又曰天子以酒为忧贵人有族者男子不得耕女子不得织　荆州曰客星守东井贵人有疾者　玉歴曰客星守东井左右秦以饥相有罪咎齐以闻梁有火灾　西官曰客星守东井色赤宫中忧留二十日贵人女有死不得子者色黑为大水舟船事有水令　巫咸曰客星出东井而守之宫中火起大人为乱王者以舟船为急河海溢土功并起人无食白衣有自立者其国破期三年　焦延寿曰客星入越大臣多斩者
　　客星犯舆鬼二
　　甘氏曰客星犯舆鬼国有非次自立者必败亡　石氏曰有星入舆鬼有诅盟鬼神祠祀之事于国内【南官侯曰于国外】　夏氏曰客星入天尸帝王亡天下多病　郄萌曰客星入天尸民多死一曰有大丧　客星入舆鬼人相食　他星入舆鬼鈇锧用大臣诛　客星入天尸金玉府中三日一环之有赦　陈卓曰有星入舆鬼有军若大人忧　百二十占曰他星入舆鬼有祀事于国内出鬼有祀事于国外　巫咸曰客星出舆鬼其国有丧出南为人君出北为女主左为太子右为庶子若守四星随其所犯发之期不出三年　荆州曰客星入舆鬼留三十日以上天下金玉用易钱　黄帝曰客星守舆鬼人君有大忧一曰贵人有大忧　孝经章句曰客星守舆鬼在其中央主丧亡棺木贵倍其价　石氏曰客星守舆鬼秦有奸臣欲危其主　甘氏曰客星守舆鬼五十日不去国有大丧兵大起将军战于野多有死者期不出一年　巫咸曰客星守舆鬼南男子多死守北女子多死守西长老贵人多死守东北一星棺木贵铁器鱼盐大贵皆三倍　郄萌曰客星守舆鬼马贵一曰牛贵又曰多土功事皆变易更政男子不得耕女子不得织　荆州曰客星守舆鬼东北星棺木贵守东南星五谷贵守西南星金钱贵守西北星铁器鱼盐百倍　玉歴曰客星守舆鬼秦有疾　南官曰客星守舆鬼入鈇锧有兵罢　客星守舆鬼阵兵不战　黄帝曰客星出若守舆鬼西若从西入舆鬼老人死出若守东若从东入丁少年死　黄帝曰客星出若守舆鬼南若从南入舆鬼男子死出若守北若从北入女子死　荆州曰客星干犯守舆鬼天下有大丧阳为君隂为后左为太子右为贵臣又随所守主【阙】　　王者发之不出七十日
　　客星犯柳三
　　荆州曰客星干犯柳周国当之期九十日　黄帝曰客星入柳道路不通　郄萌曰客星入柳兵从泽起又曰大师有丧色黄有喜　荆州曰客星入柳兵大起人大恐布帛绵絮贵　南官曰客星入柳有兵发行色赤怒左右地大动　百二十占曰他星入柳名木有来入者　孝经章句曰苍星出柳诸侯有死者　郄萌曰赤星出柳执法者遇贼　苍星出柳杀边诸侯　荆州曰客星出柳兵大起诸侯有死者其国当之一曰有大水人主游船天下大饥人民流亡不出年逺二年　百二十占曰他星出柳名木有出者　郄萌曰客星出入柳人多移徙又曰出入天相天子变更其令　柳中有竒星臣蔽主明有北军之耻　客星舍柳天下有大兵期二月若五月　荆州曰客星经柳山林有不伐者　黄帝曰客星守柳库兵大发天下人为王者治道　孝经章句曰客星守柳库兵发诸侯有死者　郄萌曰客星守柳南宫有变一曰牛贵又曰羌夷起变天下弓弩聚荆州曰客星守柳天下丝麻羊贵　百二十占曰客
　　星守柳大人弃其粮　郄萌曰客星舍柳先得地后失之又曰犯守柳王者赐边客
　　客星犯七星四
　　荆州曰客星干犯七星其国有大兵不出百八十日石氏曰有星入七星有客以急事来使者出七星君使人以急事出者星色青言忧色赤言兵黄言土白言义黑皆使者凶　郄萌曰客星入七星有立太子者若有竒令又曰色青为疾白为丧　玉歴曰客星守七星布帛麻枲贵津梁絶　南官曰客星守天都山水防河水决水且至人流亡去其乡　百二十占曰他星守柳天下变更　郄萌曰客星出入天都人多流亡一曰止水溢又曰黑星结若就七星大人忧　司马彪天文志曰客星居七星为死丧　郄萌曰客星舍七星留不去左右宫中以火为忧【一本云国家喜天雨五谷在宫中也】　郄萌曰客星舍天都五谷不成　黄帝曰客星守七星三十日天下变更水大出道路不通　石氏曰客星守七星周有大贤　郄萌曰客星守七星三十日天子忧廷中有贼必易政一曰有德令又曰其国显一曰必有客事有土功菽麻不收若小豆贵一曰马贵一曰盐贵　客星守七星天子必易政一曰兵大起又曰道路多水潦又曰沟渠道路不通一曰水大出　荆州曰客星守七星三十日河水决人去其乡　石氏曰客星出七星而守之【甘氏曰守三十日】族欲自立王者不亲其子　客星若不时去人主有忧大臣有诛期不出年
　　客星犯张五
　　孝经章句曰黄星出张中君且猎黑星就之君死　石氏曰有星入张有赐客之事出张军使赐诸侯　又曰入张国治宗庙期二十日国有忧男子有急　巫咸曰客星入张人迁徙天下变更令籴贵　郄萌曰客星入张诸侯有来赐吾君近臣者出张赐诸臣　荆州曰客星入张政急人民苦死边　春秋图曰客星出张白衣同姓有自立者天下更令有徙人若使人于诸侯　郄萌曰客星出入张兵起期百八十日一曰天子改政令客星舍张留不去前将军谋有隂兵起　黄帝曰客
　　星守张天下人逺去一曰人有千里之行　孝经章句曰客星守张在其中籴石三百游在其旁石百有急令石氏曰客星守张楚周有隠士　海中占客星守张
　　不去满三十日有亡国死亡臣杀其主小人谋贵祸及嗣子期三年　郄萌曰客星守张小人有欺君者祸及嗣子　又曰先起兵者利后起兵者不利一曰食中有毒隣国有来献食物者天子酒大出天子以为忧败一曰客有忧又曰弓大贵一曰籴大贵一曰粟贵一曰人忧食国大饥　玉厯曰客星守张邑多变在外　南官曰客星守张五谷贵有赐之事　甘氏曰客星出张若守之白衣同姓自立者　郄萌曰客星入若守张有亡国死王又曰相忧一曰相大疾　陈卓曰客星犯守张天子以酒为忧
　　客星犯翼六
　　荆州占曰客星干犯翼国有用兵大臣有忧逺百八十日　孝经章句曰苍星出翼五谷风雕　石氏曰有星出翼使人于负海之国有星入翼负海客有来使者皆以鸟为币色黄白无故青道病黑死不至　巫咸曰客星出翼将军谋反兵大起必有战边有大急同姓诸侯有自立者若大水五谷伤人民饥去其乡期三年　百二十占曰他星出翼倍海国有受赐者　郄萌曰客星出入翼多风雨河决水且至道路不通一曰五谷不成人多流亡　孝经章句曰客星守翼人多流亡水且至道涂不通兵大起　石氏曰客星守翼君弱臣强四夷王　郄萌曰客星守翼将军谋反兵大起一曰国更其服又曰有大令若边有大急一曰有一国之战一曰名山有崩者一曰五谷雨伤一曰嵗大风大水一曰有大令　荆州曰客星守翼嵗大饥　南官曰客星守翼有自立者同姓王侯必有权臣　客星明大守翼大水江河决溢道路不通鱼龙游于陆道　客星守翼羽毛旗帜贵
　　客星犯轸七
　　海中占客星干犯轸近期百八十日逺期一年　黄帝曰赤星入轸轻车入出轸轻车出　石氏曰有星入轸诸侯有来使者以车为币出轸君使人之诸侯皆车为币　郄萌曰客星入轸有土功若五谷大贵　百二十占曰他星入轸有使者以车为币贵人多系者一曰无处车系马或曰野无车马　文耀钩曰客星出轸若有白衣自立者大国多害若有丧兵革起天下有逃主近期不出一年逺三年　荆州曰赤星出轸军出　百二十占曰他星出轸有使者以车马为币以冬三月视轸中　黄帝曰赤星守轸车马有急行　客星守轸车马贵　石氏曰客星守轸川谷不通而车贵　一曰守轸辖若长沙车官使有忧　甘氏曰客星守轸国有自立者大国多害　郄萌曰有星守轸为车事　客星守轸兵大起边境尤甚一曰名山有崩者一曰若白黄有外忧苍为臣一曰赤黄外忧黑苍谗臣一曰有土功之事一曰五谷大贵　石氏曰客星犯守轸天下有山崩若水溢出之地中　郄萌曰客星入长沙天下无处士一曰天下有逃王一曰兵尽散出之




　　唐开元占经卷八十一
　　钦定四库全书
　　唐开元占经卷八十二
　　唐　瞿昙悉达　撰
　　客星占六
　　客星犯石氏中官上
　　客星犯摄提一
　　郄萌曰客星入摄提座谋臣在侧圣人受制　郄萌曰客星当摄提口将受主俸不为主用　郄萌曰客星舍摄提角不去国家有喜一曰天下必有开仓者　河图圣洽符曰客星出摄提若守之天下大乱人君自将兵君臣谋兵起宫中不出其年
　　客星犯大角二
　　甘氏曰客星出大角大兵起天下乱若守之二十日以上王者恶之国易政期三年　海中占曰客星出入大角天下乱兵大起臣谋其主不则天下出水入城郭煞人民期百日【郄萌曰期三十日】　郄萌曰客星入中大角天角天子之席有竒令　郄萌曰客星舍抵大角留不去国家有大责　石氏曰他星守大角诸侯有谋上者　郄萌曰客星守大角天下有忧　郄萌曰客星守大角太子耗衰　郄萌曰客星入座谋臣在侧圣人受制
　　客星犯梗河三
　　海中占曰客星干犯梗河天子慎边四裔不靖　荆州占曰有星入天矛天下兵起　陈卓曰客星入梗河天下兵起　石氏曰黄白星出天矛天子用兵　玉厯曰客星出梗河北兵为乱侵陵中国人主有忧期二年【按司马天文志曰孝明帝永平四年八月辛酉客星出梗河西北指贯索七十日去梗河为北兵至五年十一月北匈奴七千骑入五原塞又入云中至原阳也】　石氏曰黄白星走天矛正中之有军兵罢无军天子有献兵者星赤兵内起大将为乱苍白将有疾黑将死三夜不去天子多戮者　石氏曰客星舍梗河主在东之君人民相师长强者为虎狼小民为鱼肉海中占曰客星舍梗河隂阳不和天下大风树木皆倒　天官书曰客星守天矛若出之北兵大动有丧　石氏曰客星出入若守梗河朔兵大起
　　客星犯招摇四
　　石氏曰客星干犯招摇朔兵大来不出一年　韩杨曰客星入招摇南夷王且操竒物来降国者　黄帝占曰客星出招摇朔兵来一曰夷狄胜若旱多风　石氏曰客星出招摇兵革大起朔兵为乱若单于死期一年黄帝曰客星当天库天下兵革　石氏曰客星当天库将受主命不为主用　石氏曰客星走招摇北兵来　黄帝曰客星居招摇间北兵起　郄萌曰客星舍匈奴星【按招摇无匈奴之名郄萌曰此当以招摇主北兵以入招摇占中国兼录之也】人面龙身留十余日不去占主内相贼国家兵起敌人来降　石氏曰客星守招摇北主死其民乱　石氏曰客星守招摇蛮夷君死民乱　班固天文志曰客星守招摇蛮夷有乱
　　客星犯戈五
　　陈卓曰客星干犯戈占单于大败期二年　黄帝占曰客星出戈敌兵大败若有死王期二年　荆州占曰客星守戈天子死　石氏曰客星守戈北兵来
　　客星犯天枪六
　　郄萌曰客星入天枪天下有饥兵　荆州占曰客星入天枪有大战　石氏曰客星出天枪边外有急机枪用有兵起大将出期一年
　　客星犯天棓七
　　石氏曰客星干犯天棓兵大起期二年　焦延寿曰有星入天棓大兵当起　玉厯曰客星出天棓兵大起下谋上大人有戮者期二年
　　客星犯女牀八
　　石氏曰客星干犯女牀贵人暴诛期百八十日　郄萌曰有星入女牀有异女来误我王　荆州占曰客星入女牀若动摇女有大行若天下女子有忧　甘氏曰客星出女牀若守之强臣执政贵人有暴诛者期百八十日　荆州占曰客星守女牀后宫女凶
　　客星犯七公九
　　河图圣洽符曰客星出七公及守之将相有忧御臣受戮若议人有罪直言者凶　黄帝占曰客星守七公为饥民君不安
　　客星犯贯索十
　　石氏曰客星干犯贯索不有大赦必有大狱民叛簒弑君不过三年　石氏曰客星入贯索天下多死人　石氏曰他星入贯索二日有丧　荆州占曰黄星入贯索诸侯有以地坐法者　黄帝占曰有星出贯索中有赦星大大赦星小小赦　荆州占曰客星出贯索其国亡土邑　齐伯曰客星入贯索大臣有谋下有反者贵人多下狱一曰守之十日有大赦期一年【按司马彪天文志曰孝明皇帝永平四年八月辛酉客星出梗河西北指贯索七十日去贯索贵人之牢陵乡侯梁松怨望悬飞书诽谤朝廷下狱死妻子家属徙九真也】
　　客星犯天纪十一
　　黄帝占曰客星入天纪有拘主　黄帝占曰客星入天纪诸侯举兵国政乱　甄耀度曰客星出天纪大臣执权兵宫中人主有忧若强臣相戮期不出二年　郄萌曰客星行纪星有饥民君不安　石氏曰他星守纪星君不安有饥民
　　客星犯织女十二
　　石氏曰客星犯织女天子女诛死　陈卓曰客星干犯织女后族为乱贵女有诛者期三年　郄萌曰客星入织女为旱　郄萌曰客星入织女贯索须女者皆等须女主帛絮贯索主麻缕织女主布帛及五防皆贵各守其价十日一倍二十日再倍三十日三倍皆以四时相执守南南方贵守北北方贵守西西方贵守东东方贵守中中贵所守其国皆贵其余星皆仿此　荆州占曰竒星入织女有兵十年乃解一曰人主攻一家一国若族之　石氏曰赤星入织女主攻一国残之又曰接客来黄星入女子受地者黑星入淫妇忧青星入以忧来者　石氏曰客星入织女有女使者若中守乗犯之女君诛若有妇女之事　石氏曰黑星出织女女子多懐子死　海中占曰客星出织女若入之后族为乱若诛臣一曰贵女有诛者各以五色占白为丧赤为兵黑为水黄为旱青为饥　荆州占曰客星出织女宫人逃【一书曰青星】　黄帝占曰客星出入织女丝絮布帛贵在后年　石氏曰客星出入【郄萌曰守】织女有诛臣降王　郄萌曰客星在织女下兵起必战不出十日　郄萌曰客星舍织女后宫有以药死者　石氏曰他星守织女女有忧若有嫁娶之事　石氏曰他星守织女乍出乍入前后左右回惑其色色青为饥赤为兵黄为旱白为丧黑为水　郄萌曰客星守织女山摇地动若牛疾　荆州占曰客星守织女有女子使来者色青忧以来赤有竒客来黄白宫女有喜
　　客星犯天市垣十三
　　文曜钩曰客星入天市垣兵大起斧钺用大臣当有斩者近期一年逺期三年　石氏曰客星入天市垣色黑市使死　石氏曰客星入天市黄白市使忧黑死以日占何国　石氏曰客星入天市聚者皆起　或不得耕食大兵横流期三年　石氏曰客星入天市大臣诛有戮卿一曰有戮王皆期一年逺三年【按班固天文志曰孝宣地节元年七月癸酉客星入天市芒炎东南指其色白是时楚王延寿谋逆自杀地节二年故将军瞿告夫人显将军霍禹范明友奉车霍山及诸昆弟嫔婚为侍中诸曹九卿郡守皆谋反夷族伏其辜也】　郄萌曰客星入市中兵犯外城　郄萌曰客星入天市中籴石三百居市门者石五百五十亦曰游市旁者石百　郄萌曰赤星入天市弃市满天下　郄萌曰黄白星入天市啬夫不迁即赐　郄萌曰客星遁或若填星所发入市中而出外死罪复生　郄萌曰赤星长寻集天市中有兵　郄萌曰青黑星出天市啬夫不死即免　司马彪天文志曰孝灵中平五年六月丁卯客星如三升椀出贯索西南南行入天市至尾占曰为贵人丧明年四月宫车晏驾　谢承后汉书曰吴郡周敞师事京房房为石显所谮系狱谓敞曰吾死后三十日客星必出天市即吾无辜也后果如言敞上书陈其枉　荆州占曰客星出入天市旗兵大起大将斩　冥曰客星出天市执令者死大臣诛有贵人多市死者期二年　郄萌曰客星入若守天市执令者死　郄萌曰太白星入若守天市天下乱　郄萌曰太白星入若守天市度量不平市乱
　　客星犯帝座十四
　　石氏曰客星干犯帝座人民大乱官朝徙大臣期三年荆州占曰客星入帝座留不去则有贵人变更令
　　荆州占曰赤星入帝座朝廷有兵　河图帝览嬉曰客星出帝座若守之不去则有贵人变更法令大臣为乱人主不安
　　客星犯天十五
　　荆州占曰客星入天星士卒罢人有急行　石氏曰客星出星天下乱人民相攻士卒出有急行　石氏曰客星守星者忧　石氏曰客星守星外客欲为主也　荆州占曰客星守星天下大乱
　　客星犯宦者十六
　　石氏曰客星干犯宦者宦者灭亡　郄萌曰客星舍宦者星左右贵人有不长者　玉厯曰客星出守宦者星左右贵人有不废者不能守其贵一曰有让位者
　　客星犯宗人十七
　　河图圣洽符曰客星出宗人帝族亲多死者一曰王者不亲宗族　郄萌曰客星舍宗人留不去有贵人死者
　　客星犯宗正十八
　　荆州占曰客星守宗正更号令　甘氏曰客星出宗正守之不去左右宗族羣臣多死不出其年
　　客星犯宗星十九
　　圣洽符曰客星出宗星帝族亲多死者一曰王者不亲宗族　石氏曰客星守宗星宗人不和
　　客星犯东西咸二十
　　齐伯曰客星出东西咸女主自恣若淫泆一曰贵人女有忧若有黜者不出其年　荆州占曰客星守东西咸人主淫泆失道
　　客星犯天江二十一
　　黄帝占曰客星入天江河津闗絶道不通一曰河津吏有忧　甄曜度曰客星出天江有大水河海溢津闗塞民多饥　陈卓曰客星干歴天江大兵攻王国王者以赦除之则国丰年　黄帝占曰客星守天江星一曰津河吏有忧
　　客星犯建星二十二
　　陈卓曰客星干犯建星王失道忠言者诛贤士逃亡海中占曰客星入建星【郄萌曰守】有憙福谷大熟　郄萌曰客星入建星君不亲其大臣　郄萌曰赤星入建星人主谋兵兵罢出建星军乃战　郄萌曰赤星入建星津河水大出桥梁不通　海中占曰客星出建星君不亲其大臣上下相疑主令不行　郄萌曰客星舍建星留不去即有大兵马大贵　郄萌曰客星守建星人民安郄萌曰客星入守建星人臣自临府事　冥曰客
　　星中而守之天下道塞多有盗贼闗梁不通期二年
　　客星犯天弁二十三
　　文曜钩曰客星出天弁若守之有囚徒兵起一曰五谷伤大贵
　　客星犯河皷二十四
　　黄帝占曰客星入河皷色赤有兵黄则天下安苍则不用　郄萌曰有星入河皷有兵三军出之野　郄萌曰大星入河皷有兵三将军出　郄萌曰大星入河皷天下皷出　郄萌曰大赤星入河皷星大将惊苍黑忧黄更地黑入之死　荆州占曰客星入河皷兵吏惊　黄帝占曰客星出河皷兵出入河皷兵入　巫咸曰客星出河皷旗皷大用有兵起将军立旗帜一曰谷贵军絶粮不出其年　石氏曰大赤星若出河皷所守之国将惊若受令出　郄萌曰客星舍河皷中国有钟皷之音若立旗帜　石氏曰客星守河皷三将军食絶　郄萌曰客星守河皷将军战亡有夺鼓者　荆州占曰客星守河皷兵革起旗皷用　黄帝占曰客星中犯乗守河皷所中犯者诛若有罪
　　客星犯离珠二十五
　　荆州占曰客星犯离珠后宫凶　玉歴曰客星出离珠若守之后宫凶若宫人有罪诛者期二年
　　客星犯匏二十六
　　石氏曰客星干犯匏政乱近臣相谮宫有戮死者以赦除咎　黄帝占曰客星入匏有大忧若鱼盐价十倍　石氏曰客星色青入匏诸侯有来献果者中有药不可食　石氏曰客星色赤入匏人主攻一邑族之　石氏曰客星色白入匏有丧　石氏曰有星色黑入匏中若外皆为鱼盐贵出匏君使人赐诸侯果　黄帝占曰客星色赤出匏天下有游兵而不战黄帝占曰客星白【一本白色青也】出匏君使人遗诸侯果甘氏曰客星出匏人主忧备毒药若诸侯献果中
　　有药不可食防备之若食忧期三年　黄帝占曰有星出入匏若在其下皆为食官有忧　黄帝占曰客星守匏山摇　黄帝占曰有星守匏有食有忧石氏曰客星守匏山谷多水　黄帝占曰客星入若守匏备奸人献食物有毒药也
　　客星犯天津二十七
　　石氏曰客星干犯天津贼断王道　黄帝占曰客星入天津中若守之津河道不通　圣洽符曰客星出天津天下闗絶不通若津吏有忧罪者　郄萌曰客星入天津诸侯不通天下备道修桥梁　郄萌曰客星入河中贵人有溺死者　郄萌曰客星守天津水道不通若船贵一曰津河吏有忧　荆州占曰客星守天津津不可渡　石氏曰他星守犯天津津河为败
　　客星犯螣蛇二十八
　　荆州占曰客星守螣蛇水雨为灾　石氏曰他星守犯螣蛇水物不成水虫为败
　　客星犯王良二十九
　　郄萌曰客星入王良将士皆亡　甄曜度曰客星出王良天下有急闗津不通兵起若马多死期二年　石氏曰客星守王良津河不通　郄萌曰客星守王良天下有急马大动一曰疾病　郄萌曰赤星守王良兵起一曰守王良天下大水桥梁不通　海中占曰客星入王良而守之天下兵起车骑行人主忧将军有死者期三年
　　客星犯阁道三十
　　陈卓曰客星干犯阁道王者居正殿不私行则灾自消冥曰客星出阁道有惊戒之事若道中有伏兵人
　　主备左右慎女兵
　　客星犯附路三十一
　　陈卓曰客星干犯附路道不通天下半隔期一年　焦延寿曰有星入附路兵大起　郄萌曰有星入附路马贱　巫咸曰客星出附路若守之太仆有忧若以马罪一曰马当贱期不出一年
　　客星犯天将军三十二
　　河图帝览嬉曰客星出将军将军有忧若黜者若军吏不忠有过罪者　石氏曰有星守天将军大将军有忧一曰军吏不安以饥为败
　　客星犯大陵三十三
　　荆州占曰客星入大陵若守之君有大陵功之令　黄帝占曰客星出大陵有土功坟陵之事若犯积尸国有大丧人主当之期三年　石氏曰他星若入守大陵有土功事
　　客星犯天船三十四
　　郄萌曰客星入天船水大至　石氏曰客星出天船天下大水舟船用若有船事期不出年　郄萌曰客星守天船有兵一曰王船有事不出一年
　　客星犯卷舌三十五
　　玉歴曰客星出卷舌若守之天下有妄言惑其君者君信谗臣罪无辜者【按班固天文志曰元帝二年五月客星见昴分居卷舌东可五尺青白色炎长三寸其年十二月钜鹿都尉谢君男诈为神人论死父免官　孟康注曰姓谢名君男儿也不纪其名直言男者也】
　　客星犯五车三十六
　　石氏曰客星干犯五车兵满野天下半倾百姓徙居去其土期三年　黄帝占曰客星入五车色黄人主受贺色白言义色赤言兵色青言忧色黑大人当之　海中占曰客星入五车所守土谷贵　郄萌曰客星入五车籴倍价一曰车倍价皆为后年　郄萌曰客星入五车为赦　荆州占曰客星入五车人相食若大水沟渎溢黄帝占曰有星出五车色白君使人诸侯以车为戒
　　色黄受贺赤言兵车骑满路色黑多死者以其日占期郄萌曰客星出五车兵出入五车兵入　冥曰客
　　星出五车天下兵起车骑满野将相有忧五谷大贵人民饥期百八十日中一年逺三年　郄萌曰客星出入五车以守五车可取者客星出入蕡车取蕡出入麦车取麦出入豆车取豆出入黍粟车取黍粟出入稻米车取稻米出以其行为粟其出入中行石二百出入外行石百钱　黄帝占曰客星守五格休左者军大发守休右留十日天下有丧大乱　郄萌曰客星守五车兵革起海中占曰客星入五车犯守之大人有忧车骑发用
　　将军出令国易政期三年
　　客星犯天闗三十七
　　黄帝占曰客星入天闗诸侯不通民多相攻且有兵子伐父弟伐兄是谓不理各去其乡　郄萌曰客星入天闗民多疾病　郄萌曰有星入天闗天下有急一曰闗市不通　荆州占曰客星入天闗多盗贼道路不通石氏曰他星入天闗兵战不胜　石氏曰客星出天闗门天下起兵不战　孝经章句曰客星守天闗羊马牛大贵不出三年有德令　荆州占曰客星守天闗诸侯不通期十二日又曰民饥又有自卖者
　　客星犯南河界三十八
　　石氏曰客星出南河界有男丧事于外入南河界有男丧事于内　石氏曰客星出南河有丧事于外皆为男丧晕三重必有降城一曰客星干犯两界间天子出走大臣执威王者以赦除咎羣臣尊负天子以寡　黄帝占曰客星守南河界有水　荆州占曰客星守南河界民多温病　齐伯曰客星出南河若守之蛮夷兵道不通一曰入南河界为旱灾天下大饥期二年　郄萌曰客星行南河界中若守之皆为旱　郄萌曰客星入北河界从东入九十日有兵从西入六十日有丧　郄萌曰客星他所来入北河界间诸侯有奸　甄曜度曰客星出北河朔兵动闗道塞其国有忧一曰入北河为水饥期一年　黄帝占曰北河界多客星朔兵起　郄萌曰北河界下多小星者民不治将不明多有失职　郄萌曰客星若赤星守北河界臣贼主一曰大臣诛　荆州占曰客星守北河界后有乳疾　郄萌曰客星见南北河界间奸人在中　帝览嬉曰大客星居两界间天下有难道在天门中邦家不通
　　客星犯五诸侯三十九
　　石氏曰客星干犯五诸侯王室大乱兵起天子宗庙不祀　海中占曰客星出五诸侯大臣有忧若执法者有罪一曰议臣有黜者　郄萌曰客星守五诸侯天下大乱　郄萌曰客星守五诸侯天子亲属失位大水行五谷大贵天下民多死于道旁者秦国尤甚　荆州占曰客星守五诸侯诸侯亡地一曰诸侯有忧秦国受重殃
　　客星犯积水四十
　　石氏曰客星干犯积水兵起宫门宗庙毁絶大臣有忧巫咸曰客星出积水天下大水沟渠溢有攻隄防之
　　事期不出年
　　客星犯积薪四十一
　　石氏曰客星干犯积薪有乱臣在宗庙　石氏曰客星出积薪有忧若以薪蒿之事而致罪者
　　客星犯水位四十二
　　石氏曰客星干犯水位水道不通伏兵在水中以水为害　荆州占曰客星守水位而川流溢　玉歴曰客星出水位天下以水为令法官有忧若臣下有谋兵起期三年












　　唐开元占经卷八十二
<子部,术数类,占候之属,唐开元占经>
　　钦定四库全书
　　唐开元占经卷八十三
　　唐　瞿昙悉达　撰
　　客星占七
　　客星犯石氏中官下
　　客星犯轩辕四十三
　　石氏曰客星干犯轩辕近者诛灭宗族王者以赦除咎【按司马彪天文志曰孝明帝永平十四年正月戊子客星出昴六十日在轩辕右角稍灭轩辕右角为贵相昴为狱事客星守之为大狱是时考楚事未竟司徒虞延与楚王英党与交皆伏诛也】　郄萌曰有星入轩辕有逺来者　郄萌曰有星入东陵有夷从外来降者　郄萌曰客星入轩辕有女子惑天子者　荆州占曰客星入轩辕美人有经死者　焦延寿曰青黑星出入轩辕皆为诸夫人有子不成　司马彪天文志曰客星出轩辕后宫失势　郄萌曰客星舍轩辕之旁美人有悬死者　荆州占曰客星守轩辕狱中有女子饮药死者　郄萌曰客星守轩辕女主不安一曰有忧洛书甄曜度曰客星出轩辕若守之各随其所守后
　　妃嫔夫人近者当之一曰守之三日美人有经者【按司马彪天文志曰孝和永元十三年十一月乙丑轩辕第四星间出客星色青黄轩辕为后宫星出之为失势其十四年六月辛卯隂皇后废】　石氏曰客星出轩辕若犯守之发五将之兵　石氏曰他星守轩辕所起者有忧　齐伯曰客星犯守轩辕大星女主逆天子若女主与傍人通宜防之
　　客星犯少微四十四
　　石氏曰客星干犯少微白衣聚者凶术士不显智者逃亡期三年　郄萌曰有星入少微奸臣乱　石氏曰客星出少微道术士用用功者随其能王者用之　郄萌曰客星守少微处士忧　黄帝占曰客星入中犯乗守少微宰相易又曰女主有忧　石氏曰客星入中犯乗守少微五官乱宰相有忧
　　客星犯太微四十五
　　郄萌曰客星中犯左右执法左右执法诛若有罪　黄帝占曰客星入端门出西门天下大水民人饥　石氏曰客星入端门其国有臣谋　石氏曰客星入端门出东门天下大旱五谷不成　甘氏曰客星入端门仍出端门其国有大患天下大乱易主以色占出左掖门其国有忧出东门其国旱出左掖门其国大乱出西门其国大水　郄萌曰有星入端门贼钞主称王命　石氏曰客星入左掖门出右掖门其国有丧　石氏曰客星入右掖门其国有客　石氏曰客星入左右门出东西门国有大丧贵臣有死者　甘氏曰客星入太微右掖门出端门小国亡出左掖门其国有小事出东门其国大亡仍出右掖门其国有客为刑事出西门大国以微亡　荆州占曰客星入左掖门出端门其国灭亡仍出左掖门其国大伤出东门其国大丧出右掖门其国大逆无道出西门其国流血百里　石氏曰客星入东西门出左右掖门其国有兵军有出者幸臣有忧皆不出一年　甘氏曰客星入东门出端门其国有忧出左掖门其国所作不成仍出东门其国有臣结谋出右掖门其国大亡出西门其国有殃　荆州占曰客星入东门出东门其国有大丧　黄帝占曰客星入西门出东门其邦兵起臣谋主入东门出西门大国微亡守之不去楚国凶殃　甘氏曰客星入西门出端门其国大乱出左掖门其国不为用出东门其国不祥出右掖门其国大败仍出西门其国有兵　郄萌曰客星入西门出端门【一书云出左掖门】其国大不熟　郄萌曰客星入太微西门出东门有忧丧　郄萌曰他星入太隂门后宫有贼荆州占曰客星入太隂西门出太隂东门其国大水天下大乱　荆州占曰他星入太隂门兵起动天下　荆州占曰客星入西门出西门其国有兵谋　陈卓曰客星入干太微帝宗后族为乱亡社稷　河图帝览嬉曰客星入太微廷中出端门天下大乱王者忧国易政期三年【按河法盛中兴书曰晋安帝元兴元年十月有客星色白如粉絮出太微垣西至十二月入太微占曰兵入天子庭二年十二月桓肆逆放帝后于寻阳】　石氏曰他星入太微色白而泽者赦　石氏曰客星入太微宫二旬若三旬有小赦期六月　石氏曰他星入四辅臣为乱　海中占曰客星入太微中火大起有客贼来入国守之十日不去其灾成在阳为男主在隂为女主不出四十日　郄萌曰赤黄星状如帚入太微妇女喜出太微天子赐诸侯美女　郄萌曰客星入天子宫丞相忧疾　郄萌曰客星入天子宫十日而成钩已天下有大赦奴婢下贱人妻妾长庸期三月若六月　荆州占曰客星入太微宫中一旬宫中有自煞者期四十日在阳为男在隂为女阳黄座南也隂黄座北也入二旬有赦期六月　荆州占曰青星入太微有客来　荆州占曰星正赤入太微中兵起　陈卓曰星正赤入太微中庙有兵　荆州占曰赤黄星润泽入太微中天子有喜以其所抵率言抵座星也如劒者男子喜　荆州占曰客星入太微庭中有一星天子出将兵有二星天下无处主有三星天下散亡　荆州占曰客星入太微所中乗守者有殃冥占曰客星入太微庭中帝宗后族为乱欲谋杀主宫门有伏兵期三月　天官书曰客星出天庭有竒令荆州占曰赤星出庭中有立王若徙王又曰火起
　　荆州占曰赤黄星出太微中天子用金钱赐诸侯王荆州占曰星黄如兽出太微中天子用畜赐诸侯王一曰气防兽及蜚皆客喜也　荆州占曰有星如拳正圆出太微中天子用璧玉赐诸侯王　陈卓曰客星出太微有兵丧【按宋书天文志曰魏文帝黄初三年九月甲辰客星见太微左掖门内十月孙权叛命帝自南征前驱临江破其将吕范等是后累有征后七年五月文帝崩甘露四年十月丁丑客星又见太微中转东南行歴轸宿积七日灭景元元年髙贵被害】　黄帝占曰凡客星出入太微各以其日占知州国所出皆不出百日中一年逺三年灾必应　黄帝占曰客星出入太微人主有忧大臣为谋有反者兵起宫中一曰执政臣有戮者期一年　海中占曰客星入太微天下大乱兵大起臣谋其主不则天下大水入城郭煞人民【郄萌曰期三十日】　荆州占曰客星出入太微大水入城伤人民期三十日　荆州占曰客星舍太微宫天下有圣女子在燕代　荆州占曰客星舍太微南蕃留不去鲁有谋者舍西蕃留不去王者泄妖言在楚国　郄萌曰客星中太微宫者不出三十日【一本云三日也】必有大赦　黄帝占曰客星守太微东蕃若西蕃将相星者皆为人君有忧　石氏曰客星守太微宫臣煞主　玉歴曰客星出太微犯守将相左右执法随其所守犯皆有诛期二年　甘氏曰太微中有一客星天子自将兵有二客星天下乱民散走有三客星天下大乱守之三十日君死国亡期三年逺五年
　　客星犯黄帝座四十六
　　文曜钩曰客星入太微犯黄帝座天子有忧臣谋主至座而还谋不成反受其殃守犯三十日已上臣谋成期不出一年　荆州占曰客星舍五帝座有圣人与君并治在蜀秦　石氏曰苍白星抵座天子有丧忧抵座旁臣有反之者【按幽明录曰汉武帝常微行过主人家家有婢国色帝恱焉仍留宿夜与婢卧有书生亦家宿善天文怱见客星移掩帝座甚逼书生大惊惧连呼咄咄不觉声髙仍见一男子操刀将欲入户闻书生声急谓为已故遂缩走客星应时即退帝闻其声异而召问之书生具说所见乃悟曰此人是婢婿将欲肆其凶于朕乃召羽林语主人曰朕天子也于是擒奴而伏诛厚赐书生后汉书曰严遵字子陵防稽余姚人世祖为书生时与遵游学及即位见遵遵长揖不拜上留遵俱寝遵以足加世祖其夜客星犯天子宿明晨太史奏其异诏曰朕友人严遵与朕俱卧之耳】　石氏曰有赤星锐如劔抵座星天子以兵惊一曰灾惊　荆州占曰黑星抵座左右旁大臣有死者　荆州占曰黄白星大如拳正圆抵座旁者臣有献美人者　郄萌曰黑星抵留座星者曰天子恶之
　　客星犯四帝四十七
　　巫咸曰客星犯四帝辅臣有乱若有反一曰若左右辅臣有谋期百八十日
　　客星犯屏星四十八
　　石氏曰客星有中犯乗守屏星者为君臣失礼而辅臣有诛者若免罢去
　　客星犯郎位四十九
　　陈卓曰客星干犯郎位大臣失势　黄帝占曰客星入郎位大臣为乱　石氏曰客星入郎位多死者　荆州占曰赤星入郎位兵起若大忧出郎位多用兵逺出者荆州占曰黑星入郎位多有罪者　荆州占曰苍白
　　星入郎位有乱者　荆州占曰苍白黑星出郎位多死者　玉歴曰客星出郎位守卫臣有谋者人主有忧将相有诛者一曰外夷有反者期二年　荆州占曰客星入中郎位大臣为乱戒左右　黄帝占曰客星守郎位元士有忧又曰名官位不死必去　荆州占曰客星守郎位其将忧也
　　客星犯郎将五十
　　黄帝占曰有星入郎将色青黑啬夫不死则免黄则迁白则受赐　荆州占曰有星入郎将大臣乱政不行石氏曰客星守郎将大臣为乱　甘氏曰客星出郎将辅臣有诛将相有罪若有黜者期一年　甘氏曰客星入犯守郎将将诛
　　客星犯常陈五十一
　　石氏曰他星犯常陈王者诛之近期百八十日逺期三年　圣洽符曰客星出常陈守卫者有诛若左右兵起王者有忧期不出年
　　客星犯三台五十二
　　石氏曰黄白星入三能贵人有赐爵者苍星出三能贵人夺爵【按司马彪天文志曰孝安永安四年六月甲子客星大如李苍白芒气长二尺西南指上阶星降太尉张瑀司空张敏皆免官也】　郄萌曰有星出三能爵令行　郄萌曰客星舍三能左右羣臣有不正者露当降也　郄萌曰客星舍三能留十余日不去王侯有不通者深渠当修城郭决此三台之过也　黄帝占曰客星入三台若守之大臣多戮若贵人多病疟死者　帝览嬉曰客星出三台若守之主诛大臣贵人有死者不出百八十日　郄萌曰客星守天柱大人戒左右趣治兵弩　郄萌曰他星犯守三台有兵丧一曰水为灾害　石氏曰有星入司命色苍民忧丧事白润泽妇女多伤黑婴儿死　甘氏曰有星入司命近臣抵罪者色青有忧黄白无故黑死　石氏曰苍星出司命王者病死　甘氏曰青若黑星入司命中奸人有出者　石氏曰有星入司禄大臣争荣　甘氏曰有星入司禄色黄若白近臣有易爵者出司禄色青近臣有抵罪而走者黑则死
　　客星犯相星五十三
　　陈卓曰客星干犯相星辅相忧不出一年天下变更其令民多移徙
　　客星犯天牢五十四
　　黄帝占曰有星入天牢斧锧用诸侯有献地者出天牢王赐诸侯地色青皆以兵黄白皆以好一曰星出南为献地　海中占曰客星入天狱有德令　郄萌曰有大星入天牢有赦期二十日　郄萌曰客星入天牢必有戮卿　荆州占曰客星入天牢贵人有系者有戮君荆州占曰客星入天牢其国得邑土出天牢为亡邑土也　石氏曰有竒星守天牢二十日已上天下大赦石氏曰客星守天牢一年大鱼死一曰人相食　荆州占曰客星守天牢鈇钺用以其初守日占国　巫咸曰客星出天牢若守之有贵臣多下狱者期不出一年郄萌曰常以五子日天牢中有变星期不出十日赦
　　客星犯文昌五十五
　　石氏曰客星干犯文昌则附臣受殃近期三年逺期六年　韩杨曰客星入文昌有女子惑天子者　文曜钩曰客星出文昌其国失政人主有忧臣受其殃　石氏曰客星出文昌其国失君政　石氏曰客星守文昌有兵君不安　黄帝占曰有星入将星色苍将有忧一曰故臣有抵罪　黄帝占曰黄星入将星受封黑将死黄帝占曰大赤星入将星提皷之将惊　黄帝占曰有星入相星色黄若白皆为故臣有赐爵者　荆州占曰有星入司命中色苍廷臣有忧黄故臣有赐爵者白近臣有抵罪者黑近臣死出司命色赤王者疾困　黄帝占曰客星出司命司中司禄近臣抵罪走者色黄白无故青忧黑死　郄萌曰客星出司命有加命于羣生一曰有下命者　石氏曰有星入司命中为内乱　黄帝占曰有星入司命中色苍近臣有忧一曰近臣有弃捐者　荆州占曰有星入司中色苍者有贼　郄萌曰青黑星若入司中奸人有入者出司中奸人有出者　石氏曰有星入司禄中色黄若白近臣有赐爵者　郄萌曰客星入司禄色青黑近臣有夺爵者　郄萌曰客星出司禄有下赏者
　　客星犯北斗五十六
　　郄萌曰客星入北斗魁上若下色青黑人主大忧赤有大客境外与中国争兵黄白人主有贺期皆六十日若百二十日人主避舍东方十日而赐功应之　郄萌曰有星入北斗魁中大人有系者一曰人主左右有囚者色黄白无故色青黑有忧死不出色赤斩　荆州占曰有星出庭入北斗魁中二千石有系者色青忧黑死赤有斩事　荆州占曰大星入北斗贵臣诛若系者　黄帝占曰客星出北斗魁中天子自将兵国忧倾危社稷不安民多苦期一年　石氏曰有星集北斗旁不入北斗中名贵人有忧以五色占之　郄萌曰有星出北斗魁天下赦星大赦大星小赦小期九十日当至　齐伯曰客星出北斗旗间兵大起车骑行若贵臣有诛人主忧旗者紫宫北斗两间　海中占曰客星出入北斗天下大乱兵大起臣谋主不则天下大水入城郭煞人民期百日【郄萌曰期三十日也】　郄萌曰有星离北斗柄中央色青相有忧赤者兵事黄白有赦若相遇贼黑者死　甘氏曰客星见北斗魁中色赤楚当之青齐当之黄卫当之黑燕当之白秦当之各以五色知其分野吉凶　荆州占曰有星见北斗魁中有死者色赤楚君当之　荆州占曰变星见北斗魁中天子当之　石氏曰大星去北斗中如赤鸟其头黑天下有兵　甄曜度曰客星居北斗旁帝主有忧若有不出者兵大起士卒用各以五色占去北斗一尺期一年二尺期二年　郄萌曰客星守北斗天下必有大事若大变守斗后道不通水　郄萌曰客星守北斗七星人君大变【一书云有忧】　荆州占曰有星入正星大人遇贼出正星为政者易　荆州占曰有星抵正星有客色青以禽兽为币黄以绫罗为币赤以钱为币白以人若兵劒为币黑以金为币色白苍以羊为币正星上左右以马牛鱼盐为币色黑左右以五谷为币　荆州占曰有星出法星若入法星主当之　郄萌曰有星入令星执法者死出令星执法者逐于诸侯荆州占曰有星入伐者蛮夷以水兵至出伐星天子
　　与蛮夷和　荆州占曰有星抵伐星而舎之者人多死荆州占曰有星抵伐星有光女主疾有光而环伐星
　　君疾　郄萌曰有星入煞星大臣主马者死期一旬出煞星大臣走　荆州占曰有星入危星易政出危星天子出令不行　荆州占曰有星入部星诸侯兵起子攻父弟攻兄　郄萌曰客星入辅星有善令　荆州占曰有星入辅星色青相有罪若免色赤相受兵若将兵黄白相有赐若有喜黑相死若免
　　客星犯紫微宫五十七
　　玉歴曰客星犯紫微宫有大丧若守之十日已上灾必应期百二十日【按洪范天文星辰变占曰汉昭元鳯四年九月客星在紫微宫中枢极间后三年昭帝崩也】　石氏曰客星入紫微宫天子有急兵起宫中必有死王若有逃走之主期不出百八十日【按班固天文志曰宣帝黄龙元年三月客星居王良东广可九尺长丈余西指出阁道间至紫宫其十二月宫车晏驾司马彪天文志曰孝章元和元年四月丁巳客星晨出东方在胃八度长三尺歴阁道入紫宫留四十日灭阁道紫宫天子之宫也客星犯谓之大丧后四年章帝崩宋书天文志曰晋太康元年四月客星在紫宫太康末武帝躭晏游多疾病是月乙酉帝崩永平元年贾后诛杨骏及其党与皆夷三族杨太后亦见煞是年又诛汝南王亮太保卫瓘楚王伟海西太和四年二月客星见紫宫西垣至七月乃灭六年桓温废帝也】　荆州占曰客星入紫微宫国有大变一曰为兵起得地【按班固天文志曰孝昭元鳯四年九月客星去紫微宫中枢极间其五年六月发三辅郡国少年济北军也】　荆州占曰赤星入紫宫天下乱一曰为天下无人其中列大夫多死罪者入其旁有乱臣　荆州占曰黄星入紫宫人主益地天下有喜期十日　荆州占曰有赤星若黑星入紫宫从其阳入有客兵期六十日至从其隂入有走王　黄帝占曰客星出紫宫天下大乱臣煞其主王者有忧国有大变期不出年　石氏曰有星如拳正圆及如兽状出紫宫天子用璧玉赐诸侯王　石氏曰客星守紫宫臣煞主　荆州占曰客星在旗间车骑起
　　客星犯北极勾陈五十八
　　石氏曰客星入北极天下道塞　黄帝占曰客星出北辰天子出德令安天下　黄帝占曰赤星出天枢天下兵盈野罢　郄萌曰客星出北极而所之国大败四方皆然　石氏曰他星见北极帝王惊宗室乱王者修郊祀奉宗庙大赦天下则灾消　荆州占曰客星舍极四夷若胡王有丧　荆州占曰客星守极大臣诛　荆州占曰客星【一本云赤星】守天枢极兵聚一国有更君易币石氏曰客星守天枢国有大忧　石氏曰客星出北辰犯守大星天下道塞兵大起臣欲谋主兵聚一国人主有变期不出年　黄帝占曰客星犯乗守北辰主星大人当之一曰有大丧一曰有反者　荆州占曰客星犯乗守太子星太子有罪若死　荆州占曰客星中犯乗守庶子星庶子有罪若死　石氏曰赤星入勾陈兵内乱大司马戮死出勾陈大战有功　石氏曰黑星入勾陈大司马溺军中　石氏曰黄白星入勾陈将不战兵去外罢　石氏曰苍白星入勾陈大司马有丧出勾陈军破将有忧　荆州占曰赤星入勾陈必有迫刼主者荆州占曰客星入正妃国有大忧　陈卓曰客星入
　　正妃有大丧　荆州占曰客星入黄龙之位有黜妃臣煞主　齐伯曰客星出勾陈国有大变后妃有忧若女主有黜者不出一年　石氏曰客星入勾陈若犯之宫中有变臣杀其主王者有忧
　　客星犯天一太一五十九
　　荆州占曰客星入天一座五谷大贵　甄曜度曰客星出天一太一五谷贵人民饥一曰若有旱灾　黄帝占曰他星歴天一则宫门闭王者内不安近臣乱不出三年
　　唐开元占经卷八十三
　　钦定四库全书
　　唐开元占经卷八十四
　　唐　瞿昙悉达　撰
　　客星占八
　　客星犯石氏外官
　　客星犯天库楼一
　　黄帝占曰客星入天库以饥兵起　石氏曰客星入天库籴大贵为后年　天官书曰客星入天库边郡之兵起此为外夷之事　郄萌曰客星犯天库五谷大贵入库中籴石百处其旁石五十　郄萌曰客星入天库牛马有行　郄萌曰客星入天库兵起十年乱　荆州占曰客星入天库有兵发行　黄帝占曰客星出库楼兵车用若守之边兵大起库兵出车骑行期二年逺三年荆州占曰客星入若守之天库外夷兵起一曰官兵
　　忧　黄帝占曰客星入若乗守天库兵车出用
　　客星犯南门二
　　石氏曰客星出南门若守之闗梁塞道路不通人民忧石氏曰南门中有小星三芒者则兵车出　司马彪
　　天文志曰孝灵中平二年十月癸亥客星出南门中大如半筵五色憙怒稍小至后年六月乃消占曰为兵至六年司校尉袁绍诛灭中官大将军部曲将吴匡攻煞车骑将军何苗死者合数千人
　　客星犯平星三
　　石氏曰客星出平星赋敛之臣忧而有过罪者若库吏不忠当有废出期不出一年
　　客星犯骑官四
　　石氏曰他星入骑官有喜　玉歴曰客星出骑官星若守之有兵起将军有出者　石氏曰客星守骑官将出有忧　荆州占曰客星守骑官士卒发用
　　客星犯积卒五
　　石氏曰他星守积卒主兵臣诛　石氏曰客星出守积卒兵士为乱近臣有诛士卒多死
　　客星犯星六
　　郄萌曰客星入星小忧无伤也又曰天下大仓发甘氏曰客星出星珠玉贵寳物不入若守之君臣不和上下乖离
　　客星犯傅说七
　　圣洽符曰客星守傅说王者后宫少子孙若有絶后者
　　客星犯鱼星八
　　齐伯曰客星出鱼星盐鱼贵再倍若守之摇动大贵五倍一曰有大水期不出一年
　　客星犯杵星九
　　甄曜度曰客星出杵星而守之天下兵起有税米粟之事
　　客星犯鳖星十
　　黄帝占曰客星守鳖星有白衣之防　石氏曰有星入鳖星有水令　海中占曰客星出守鳖星有白衣之众聚若天下有水水物不成期百八十日逺一年
　　客星犯九坎十一
　　郄萌曰有星入九坎天下有忧　冥曰客星出九坎有水旱之灾出阳则旱出隂则水
　　客星犯败臼十二
　　文曜钩曰客星守败臼天下兵起有军粮之急米粟之忧期二年　石氏曰他星守败臼以饥兵起
　　客星犯羽林十三
　　郄萌曰客星守羽林若天阵兵大起　郄萌曰客星守天阵将兵吏忧　郄萌曰赤星守羽林二十日臣弑主郄萌曰客星入垒壁有兵　石氏曰黄白星入天军
　　南天子立后　巫咸曰客星出羽林兵大起有亡国若守之久将军有谋主者有忧期不出三年
　　客星犯北落十四
　　石氏曰黄白星入北落天子有喜　石氏曰黄星出北落天子使出　石氏曰赤星出北落中兵起　石氏曰客星出北落边夷虏兵起来入闗塞若闗吏有忧　郄萌曰客星中犯乗守若北落星鬬光芒相及者为兵覆军煞大将
　　客星犯土司空十五
　　荆州占曰客星入土司空多土功男不得耕女不得织天下大疾　韩杨曰客星入土司空有土徭之事　玉歴曰客星出土司空外臣有忧夷狄兵起若土功之事人民饥苦多病　郄萌曰客星守土司空宫有土功若哭泣之事　石氏曰客星入守土司空旱
　　客星犯天仓十六
　　黄帝占曰客星入天仓籴石一千五百谷如玉　郄萌曰客星入天仓籴石千嵗大饥五谷如金玉能有谷为君卿　郄萌曰客星入天仓匈奴王且操竒物来进中国　郄萌曰周伯星流入天仓籴贱以春入夏贱以夏入秋贱秋入冬贱冬入春贱　郄萌曰老人星流入天仓籴大贵春入夏贵夏入秋贵秋入冬贵冬入春贵石氏曰客星入天仓粟发出兵满野期三年　黄帝占曰客星出入天仓有发粟之事出之有出粟入之有入粟不出其年必有兵　郄萌曰客星在天仓天下贫仓粟出　黄帝占曰客星当天仓户将吏受主俸不为主用　石氏曰客星守天仓马大贵　郄萌曰客星入若守天仓有兵道不通
　　客星犯天囷十七
　　郄萌曰客星入天囷匈奴且操竒物来进中国　齐伯曰客星出天囷若守之天下大旱民饥人相食若有粟令期二年
　　客星犯天廪十八
　　石氏曰有星入天廪中色青天下多忧赤大旱有火黄白嵗熟　甘氏曰客星出天廪天下粟贵民以饥流亡去其乡粟当出廪期一年逺二年　石氏曰客星守天廪马大贵　石氏曰他星犯天廪天下乱　郄萌曰客星守天廪粟发用
　　客星犯天苑十九
　　郄萌曰客星入天苑畜多伤　荆州占曰客星入天苑禽兽多死　玉歴曰客星守天苑畜物不孳禽兽多死以马起兵边贼入境一曰牧马多死期三年　石氏曰他星犯守天苑兵起马死【按司马彪天文志曰孝顺阳嘉元年闰月戊子客星气白广二尺长五尺起天苑西南东北指歴天苑抵参伐天苑主马牛为外军色白为兵是时炖煌太守徐由使疏勒王磐等二万人入于关界虏获斩首三百余级乌桓校尉耿毕使乌桓亲仆都尉戎朱魔等出寨抄鲜卑斩首获生口财物鲜卑怨恨抄辽东代郡杀伤吏民是后西戎北狄为冦害以马牛起兵马牛亦死伤于兵中十余年乃息也】
　　客星犯参旗二十
　　郄萌曰客星入天宫天下有变弓弩皆张　黄帝占曰星出入天弓必有削主　河图圣洽符曰客星出守参旗天下兵起大将军行出弓弩用人主忧期百八十日逺期一年　石氏曰客星守参负海不安兵起
　　客星犯玉井二十一
　　黄帝占曰客星入玉井中者皆为强国失地出玉井强国得地　郄萌曰客星入玉井天下有丧　荆州占曰客星出玉井将出　齐伯曰客星出玉井其军已出为忧若有水败若入守之三日其嵗大水
　　客星犯屏星二十二
　　石氏曰客星入天屏四足大疾　海中占曰客星出天屏辅臣有忧若人民多疾病四足畜多死　石氏曰客星出入天屏大人疾主汚辱　郄萌曰客星出入天屏人民疾疫
　　客星犯天厠二十三
　　黄帝占曰客星入天厠天下大饥人相食民移去国君子卖衣小人卖妻妾一曰卖子而食　黄帝占曰客星入天厠主病带下　石氏曰黄白星入天厠天子有喜竒物见　石氏曰苍白星入天厠天子有隂病　石氏曰有星入天厠色青有忧赤有兵白为旱黑为凶　石氏曰赤星入天厠有内兵起　石氏曰黑星入天厠天子当之　郄萌曰周伯星流入天厠嵗籴大贱民有余食以春入夏贱夏入秋贱秋入冬贱冬入春贱终嵗同焉籴无处也　郄萌曰老人星流入天厠为饥以春入秋饥秋入冬饥冬入春饥　郄萌曰客星入天厠若有流水水大出　冥曰客星出有天厠王者有忧厠中有谋兵若大人陷厠宜防备之
　　客星犯天矢二十四
　　石氏曰客星出天矢而守之天下民多病若多死以五色占之色黄吉青白疾黑死
　　客星犯军市二十五
　　郄萌曰客星入军市大饥将离散士卒死亡　荆州占曰他星守军市兵起　玉歴曰客星出军市若入守之军市中人饥将离散士卒死亡期一年
　　客星犯狼星二十六
　　石氏曰客星守狼弧夷狄将来降　郄萌曰客星守狼弧邦失大臣色赤者得青黑者亡也　荆州占曰客星守狼星狗大贵　荆州占曰客星守狼星色黄润有大喜黑有大忧　荆州占曰客星守狼星有围城之急以入日占何国　甘氏曰客星出狼星若守之天下起兵多盗贼将相多死若有千里之行期一年中二年逺三年
　　客星犯弧星二十七
　　郄萌曰客星入弧星将有南夷来降中国者亦为蜀石氏曰他星守弧野将死　石氏曰客星守弧主将弱郄萌曰客星守弧外夷大饥又曰有兵若弧星张先
　　起兵者利后起兵者不利　郄萌曰客星出弧兵出入弧兵入　郄萌曰客星舍弧秋雨五谷不成又曰舍弧左右羣臣有伺其君者　巫咸曰客星出弧若入之其国有兵大人惊贵人多死士卒出行不出其年
　　客星犯老人星二十八
　　石氏曰他星犯老人星天下老者忧兵起　郄萌曰有星入老人为政不和　黄帝占曰客星出老人星有兵起老人不安若老人者行若守之久命曰扶老人其国安老人昌　石氏曰客星入若守老人星天下民疾一曰兵起老人行
　　客星犯天稷二十九
　　石氏曰有星入天稷有祀事于国内出天稷有祀事于国外　海中占曰客星守天稷五谷散出其嵗忧人民饥一曰守之久社稷不安
　　客星犯甘氏中官二
　　客星犯五帝内座一
　　郄萌曰客星犯紫宫中帝座大臣犯主
　　客星犯天理二
　　荆州占曰客星犯天理天下多狱廷尉亦坐之　郄萌曰有星入天理禁不明　荆州占曰有星入天理大臣有诛者
　　客星犯内阶三
　　黄帝占曰客星犯守内阶奸臣在左右
　　客星犯天厨四
　　荆州占曰客星守天厨天下大饥人相食若流亡去其国君子卖衣小人卖妻又曰食官有食变
　　客星犯策星五
　　陈卓曰客星近策星王者不出宫下有谋乱不过七十日
　　客星犯传舍六
　　黄帝占曰客星守传舍备奸使　雒书擿亡辞曰客星守传舍邦有忧大使转粟相食天下苦若自河之东受劔防之客
　　客星犯造父七
　　郄萌曰有星入造父材官骑士出　郄萌曰赤星入造父中车马贵　黄帝占曰客星守造父兵起　郄萌曰客星守司马地大动
　　客星犯人星八
　　焦延寿曰有星入人星天下有诏符传相惊
　　客星犯杵臼九
　　石氏曰客星守杵臼嵗饥民费其财　黄帝占曰客星守杵臼天下防聚米粟一曰民失杵臼　石氏曰有星入杵臼天下有急　郄萌曰有星入守杵臼兵起人聚
　　客星犯天鸡十
　　天官书曰客星入天鸡西北之夷且来下降　郄萌曰客星守天鸡鸡夜鸣天下尽有惊　荆州占曰客星守天鸡山摧若大水
　　客星犯亢池十一
　　郄萌曰客星守亢池有盗宗庙者
　　客星犯天田十二
　　郄萌曰客星入天田天焦旱五谷不登多虫蝗
　　客星犯天门十三
　　郄萌曰客星入天门诸相有谋虑
　　客星犯平道十四
　　郄萌曰客星守平道诸侯不朝奸人横行
　　客星犯酒旗十五
　　春秋纬曰客星守酒旗饮食失度　荆州占曰客星守酒旗天下大酺有酒害财物若赐爵宗室
　　客星犯天髙十六
　　荆州占曰客星入天髙有竒令又曰入天髙中十日成勾巳有赎罪之令　郄萌曰客星从天髙隂出有兵一曰有走主亡臣从阳入有赐害之殃一曰有客兵入者郄萌曰客星守天髙宫中有火忧有火神从天下若
　　妖祥自地出
　　客星犯砺石十七
　　荆州占曰客星守砺石兵动百工用
　　客星犯八谷十八
　　石氏曰客星入八谷天下谷大贵以饥战主失位
　　客星犯五潢十九
　　黄帝占曰客星入五潢兵起车道不通天下大乱易政一曰贵人死　郄萌曰有星入五潢兵大起　郄萌曰客星留天潢中人主以水为害若井为害以入日占国
　　客星犯咸池二十
　　黄帝占曰客星入咸池大人忧　荆州占曰客星入咸池人君死天下水
　　客星犯天街二十一
　　郄萌曰客星入天街内有贼人
　　客星犯甘氏外官三
　　客星犯青丘一
　　荆州占曰客星守青丘土官有事
　　客星犯车骑二
　　天官书曰客星入车骑星西羌且来降
　　客星犯狗国三
　　韩杨曰客星入狗国其王且操竒物来下中国　郄萌曰客星犯守狗国皆为天下有大道
　　客星犯天田四
　　郄萌曰有星入天田天下有变
　　客星犯哭泣五
　　郄萌曰守星守哭泣星人主有哭泣之声
　　客星犯八魁六
　　郄萌曰有星入八魁天下多盗贼
　　客星犯天溷七
　　郄萌曰有星入天溷上溺下
　　客星犯九州殊口八
　　郄萌曰有星入九州殊口九州之民忧水事　黄帝占曰客星守九州口负海国不安兵起　郄萌曰客星守九州口天下凶
　　客星犯天节九
　　郄萌曰客星入天节奚契丹有忧　荆州占曰客星守天节臣有忧
　　客星犯九游十
　　荆州占曰客星守九游忧诸侯之兵若禽兽多疾
　　客星犯军井十一
　　荆州占曰客星守军井军以水为忧　黄帝占曰客星入守天井大水
　　客星犯水府十二
　　荆州占曰客星守水府江河决溢　郄萌曰有星入水府天下洪水
　　客星犯天狗十三
　　黄帝占曰客星入天狗中国多大暴风雨又曰北夷人饥来降　荆州占曰客星入天狗多土功北夷大饥荆州占曰客星守天狗守御之臣作乱
　　客星犯丈人十四
　　郄萌曰有星入丈人明臣不得通
　　客星犯天社十五
　　黄帝占曰有星入天社有祠事于国内出天社有祠事于国外
　　客星犯天纪十六
　　荆州占曰客星守天纪国政乱
　　客星犯天庙十七
　　甘氏曰客星犯守天庙军道不通一曰有兵又曰马多死　甘氏曰客星中犯乗守天庙有白衣之防　荆州占曰客星中犯乗守天庙祠官有忧
　　客星犯东瓯十八
　　甘氏曰客星入东瓯其王且操金玉来下中国
　　客星犯巫咸中外官四
　　客星犯天相一
　　郄萌曰客星出入天相天子变更其令
　　客星犯长垣二
　　郄萌曰赤星入长垣胡人大凶
　　客星犯军门三
　　荆州占曰客星犯军门军道大通
　　客星犯阳门四
　　郄萌曰有星入阳门五兵藏
　　客星犯钩星五
　　荆州占曰客星守钩星地动
　　客星犯天桴六
　　荆州占曰客星守天桴度数改漏刻失时
　　客星犯天渊七
　　荆州占曰客星守天渊天下水出地动若海鱼出一曰守三渊水与城等
　　客星犯天垒城八
　　郄萌曰客星入天垒城北夷王且操竒马进中国
　　客星犯鈇锧九
　　黄帝占曰客星入鈇锧外兵擒杀其将士卒乱伤外国来降　郄萌曰有星入鈇锧诸侯有来献地者出鈇锧则献地诸侯色青皆以忧赤皆以兵黄皆以好　郄萌曰客星入鈇锧星鈇锧用以日占其国　郄萌曰客星中犯乗鈇锧皆为兵将忧
　　客星犯天廏十
　　黄帝占曰有大星入天廏马有惊　郄萌曰客星入天廏不满三日马为之贱　郄萌曰有星入天廏廏车出行　郄萌曰客星入天廏之中满三日而去有赦　黄帝占曰客星出若守天廏有惊戒之事














　　唐开元占经卷八十四
<子部,术数类,占候之属,唐开元占经>
　　钦定四库全书
　　唐开元占经卷八十五
　　唐　瞿昙悉达　撰
　　妖星占上
　　妖星所主一
　　黄帝占曰妖星者五行之气五星之变如见其方以为灾殃各以其日五色占知何国吉凶决矣以见无道国失礼邦为兵为饥水旱死亡之征也　黄帝占曰凡妖星所出形状不同为殃如一其出不过一年若三年必有破国屠城其君死亡天下大乱兵士行战死于野积尸纵横余殃尽为水旱兵饥疾疫之殃　石氏曰妖星之状不相类其殃一也其出不过三月必有破国乱君伏死其辜殃之不尽当有旱饥暴疾疫矣　甘氏曰凡妖星出见长大灾深期逺短小灾浅期近三尺至五尺期百日五尺至一丈期一年一丈至三丈期三年三丈至五丈期五年五丈至十丈期七年十丈以上期九年审以察之其灾必应
　　天棓占二
　　河图曰嵗星之精流为天棓　甘氏曰天棓一名觉星甘氏曰天棓本防星末锐长四丈　班固天文志曰
　　嵗星嬴而东南孟康曰嵗星见东方行疾则不见不见则变为妖星也　石氏曰见彗星　甘氏曰不出三月乃生彗本防星末防彗长二丈盈而东北　石氏曰见觉星　甘氏曰不出三月乃生天棓本防星末锐长四丈也　春秋纬曰天棓主灭兵　春秋潜潭巴曰天棓主奋争【河图曰分争】　甘氏曰天棓出其国凶不可举事用兵又曰期三月必有破军拔城　潜潭巴曰棓枪出仲孟芒交若相棓宰将伐主天下大乱　甘氏曰天棓出期三月必有破军拔城人君伏死其罪　甘氏曰客天棓见女主用事其本者为主人
　　天枪三
　　河图曰嵗星之精流为天枪　春秋合诚图曰天枪主捕制　春秋纬曰嵗星退而其南三月生天枪阳沈变萌战乱兵行诸侯大横所见国无用兵　班固天文志曰嵗星缩而西南孟康曰嵗星当伏西方行迟早没变为妖星也　石氏曰见搀云如牛　甘氏曰不出三月乃生天枪左右锐长数丈　缩西北　石氏曰见枪云如马　甘氏曰不出三月乃生天枪本防星末锐长丈河图曰天枪主改修　甘氏曰天枪在西北本防星
　　末锐一丈　甘氏曰天枪见则女主有用事者其本为主人　巫咸曰天枪出国有功　班固天文志曰孝文后二年正月壬寅天枪夕出西南占曰为兵丧乱其六年十一月匈奴入上郡云中汉起三军以卫京师【按刘向洪范曰文帝崩吴楚七国反者也】　郄萌曰嵗星与日月同宿八十日【阙】
　　天枪出婺女至胃为天枪
　　天猾四
　　河图曰嵗星之精流为天猾　河图曰春秋纬曰天猾主招乱者　春秋纬曰人主自恣不备古王逆天暴物则天猾起如众马鬭于邦地跃璚曰反光
　　天冲五
　　河图曰天冲嵗星之精流为之　刘向洪范曰天冲其状如人苍衣赤首不动其名曰天冲　春秋潜潭巴曰天冲主灭位　春秋运斗枢曰冲星出臣谋主武卒废天子亡　运斗枢曰天冲抱极泣帝前血浊雾下天下寃【宋均曰抱犹向也极北辰也泣言有泪众也帝大帝即北辰也血浊如雾雾浊如血】
　　国皇六
　　河图曰嵗星之精流为国皇　春秋运斗枢曰机星散为国皇　巫咸曰国皇之星大而赤类南极老人星也春秋纬曰国皇主灭奸　春秋合诚图曰国皇主内
　　冦一曰主内难　春秋考异邮曰国皇星见则兵起天下急　司马彪天文志曰孝灵光和中国皇星见东南角去地一二丈如炬火状十余日不见占曰国皇为内乱外内有兵丧其后黄巾贼张角烧州郡朝廷遣将讨平斩首十余万级中平年宫车晏驾大将军何进令司隶校尉袁绍私募兵千余人隂射洛阳城外窃呼并州牧董卓使将兵至京都共诛中官对战南北宫及阙下死者数千人燔烧宫室迁都西京及司徒王允与将军吕布诛卓卓部曲将郭汜李傕提兵攻长安公卿百官吏民战死者亦且万人天下之乱皆自内发　巫咸曰国皇星所指其下起兵兵强或曰其冲不利　石氏曰国皇星入天库兵起亡地　荆州占曰国皇入紫宫国有大变兵起又曰人主有忧　荆州占曰国皇星入紫宫兵起得地
　　反登七
　　河图曰嵗星之精流为反登　春秋纬曰反登主夷分春秋纬曰皆少阳之精司徒之防青龙七宿之域有
　　谋反若恣虐为害主失春政者以出时冲为期皆主君征也
　　析旦八
　　河图曰荧惑之精流为析旦【或曰昭旦】　春秋纬曰析旦主弱符　春秋纬曰析旦横出　浊百尺为相诛灭
　　蚩尤旗九
　　河图曰荧惑之精流为蚩尤旗【按皇览塜墓记曰蚩尤塜在东郡夀张县阙乡城中髙七丈民常十月祠之有赤气出如绛帛民名为蚩尤旗述征记曰须昌县阙乡有蚩尤塜或云上代民以十月旦祠之辄有赤气如一疋绛谓蚩尤旗也汉书武帝建元六年元狩四年并有长星见班固五行志曰为蚩尤之旗也】　春秋运斗枢曰旋星散为蚩尤旗　说苑曰蚩尤旗五星盈缩之所生也　巫咸曰蚩尤之旗防彗而后曲象旗　夏氏曰四望无云独见赤云蚩尤旗也荆州占曰蚩尤星如箕可长二丈末有星　吕氏春
　　秋曰乱国之主众邪并积有云若桓藿以长黄上白下其名曰蚩尤旗　春秋纬曰蚩尤旗诛逆国　春秋纬合诚图曰蚩尤之旗出平四野　河图提曰帝将怒则蚩尤旗出　论语摘辅象曰虐王反度则蚩尤旗出雒书曰旗防旋主备臣边雄侯之贤主过出兵马惊黄帝占曰蚩尤旗本防星而后委曲其象旗幡长可二三丈见则王者皷旗大行征伐四方兵大起不然国有大防王者亡期三年中五年逺七年【按洪范五行传曰武帝建元六年八月长星出东方长竟天占曰是蚩尤旗见则王者征伐四方自是之后兵讨四夷连二十年元狩四年四月长星复出西北是时撃胡狄司马彪天文志曰孝献初平三年九月蚩尤旗长十余丈色白出角亢之南其后丞相曹公征伐天下且三十年魏志曰髙贵卿公正元元年十一月有白气出南斗侧广数丈长竟天景王问王肃肃对曰蚩尤之旗也东南其有乱乎二年正月毌丘俭等据淮南以叛大将军司马师讨平之自后征淮南西平巴蜀是嵗呉主孙亮五鳯元年太平三年孙綝盛兵围宫废亮为防稽王孙綝主淮南江东同扬州地故于时变见吴楚之分则魏之淮南多与吴同灾是以毌丘俭以为已应遂起兵而败三年即魏甘露二年诸葛诞又反淮南吴遣朱异救之及城陷诞众诛灭魏氏春秋曰正始元年十一月蚩尤旗见于箕东吴兵死没各数万人车骑将军黄权薨之兆也】　黄帝占曰蚩尤旗出北斗长二三丈本有星其上委曲见则天下乱大兵起天子自将兵旗皷用不然国有大丧期百八十日中一年逺三年春秋纬曰蚩尤之旗见则山崩　春秋纬曰蚩尤之旗五精离芒天运大兵垂其彗后曲而前长四方并乱天下灭兵羣猾动帝座于堂见则五冦行主不正暴必有反兵期五年天子忧不以亡则九年凶加于斗宿天子嚣嚣出于列位勉正四方　春秋纬曰蚩尤伐矜诛逆灭患蚩尤起天下之兵合祸纷纷　春秋纬潜潭巴曰蚩尤之旗主伐叛又曰主惑乱　春秋运斗枢曰蚩尤之旗见则山崩后族擅权　春秋运斗枢曰蚩尤旗干大微法式灭帝死于野　春秋纬考异邮曰蚩尤旗见则王者伐枉逆　钩命决曰旗防防咄咀出匿谋合【旗蚩尤旗也】　夏氏曰蚩尤旗所见之方其下有兵四方尽有天下有兵　郄萌曰蚩尤旗守轸赤哭礼　荆州占曰蚩尤旗见则兵大起不然有丧
　　昭明十
　　河图曰荧惑之精流为昭明【荆州占曰填心之变为昭明也】　黄帝占曰昭明者五星之变出于西方名曰昭明金之气也春秋合诚图曰赤彗分为昭明昭明灭光也【宋均注曰灭主之光明也】象如太白吐芒故以为起霸之征期七年　春秋运斗枢曰机星散为昭明　黄帝占曰西方有星望之去地可丈而白有光其防太白数动察之中赤是谓西方之野星名曰昭明出兵大起其出也下有丧出南则西方邦失地　黄帝占曰昭明星出入毕中有屠国　河图曰昭明茀心天子三公杀主必成　雒书兵铃势曰昭明见霸者生　春秋运斗枢曰昭明有角亡征也　春秋纬曰昭明改德　春秋纬合诚图曰昭明所起期七年天子夺于州牧去所出下发　春秋纬考异邮曰昭明星见则国灭贤主立　春秋纬考异邮曰昭明如太白不行　春秋纬潜潭巴曰昭明起有德　巫咸曰昭明所起国起兵多变　巫咸曰西方有星大而白有角目下视名曰昭明金之精出则兵大起若守房星国有大丧必有屠城昭明下则为天狗所下者大战流血星出非其方有兵冲则不利期不出三年　郄萌曰昭明星见大人凶　郄萌曰昭明出兵大起　郄萌曰昭明星守心大有丧　郄萌曰昭明星见虚中天下无兵兵起有兵兵罢大臣为谋　天官书曰昭明大而白无角乍上乍下【孟康曰形如三足几上有九彗上向也】所出国起兵多变　荆州占曰昭明星出营室中大臣为乱无兵兵起有兵兵罢
　　司危十一
　　河图曰荧惑之精流为司危　春秋合诚图曰白彗之气分为司危司危平非也以为乖事之征　春秋运斗枢曰机星散为司危　孟康曰司危星大而有毛两角荆州占曰司危防太白防动察之赤　洛书曰司危
　　出强国盈　春秋纬潜潭巴曰司危主击强侯兵也合诚图曰司危如太白有目以为乖事之征见则主失法期八年豪杰起天子以不义失国有声之臣行主德也【宋均注曰声名称也】　春秋纬考异邮曰司危见则其下国残贼　天官书曰司危星出正西方之野星去地可六七丈而白防太白一曰见兵起强　天官书曰司危出非其方下有兵冲不利　荆州占曰司危出则兵起其下为丧
　　天搀十二
　　河图曰荧惑之精流为天搀　春秋纬曰嵗星退如西北三月生天搀　郄萌曰星出其状白小防动是谓搀星一名斩星　孙炎曰搀枪妖星别名也【尸子曰彗星为搀枪也】春秋纬潜潭巴曰天搀主煞时　甘氏曰天搀见女
　　主用事者其本为主人　甘氏曰天搀出西南长数丈左右锐出而易处　巫咸曰天搀出其国内乱　京房曰天搀出其下相搀为乱为兵赤地千里枯骨借借【按班固天文志曰孝文后二年正月壬寅天搀夕出西南后匈奴入上郡云中汉起军以卫京师也】　郄萌曰搀星出即出兵起出于东方国益乡皆然　班固天文志曰天搀出为兵丧　河图曰太阳之精赤乌七宿之域有谋反若悖心为虐害主失政者期如占皆以防名之也
　　五残十三
　　河图曰五残主奔亡　河图曰填星之精流为五残春秋运斗枢曰旋星散为五残　春秋合诚图曰苍彗散为五残如辰星出角阳失德故生角五残者五分也故为残毁败之征【宋均曰五残五分彗一本而五枝也】期九年奸兴三九二十七乱大不可禁　黄帝占曰五残者五行之变出于东方名曰五残木之气也　宋均曰五残一曰五锋巫咸曰五残星出正东方之野星状防辰星可去地
　　六七丈大而白　春秋合诚图曰五残主乖亡　郄萌曰五残兵星也　黄帝占曰东方有星望之去地可六丈大而赤察之中青【孟康曰星表青气如有晕也】其防嵗星是谓东方之野星名曰五残出则兵大起其出也下有丧北出则东方邦失地　河图曰五残出则宰司马之辈萌河图曰五残出四蕃虐天子有急兵　雒书雒罪级曰五残六贼出祸合天下逆侵闗枢　雒书兵钤势曰五残起野乱成　雒书曰五锋星出翌白帝亡也　尚书纬运期授曰白帝亡也五残出　春秋纬考异邮曰五残备急　考异邮曰五残见则主诛政去伯　郄萌曰五残见则国残起奔系亡　天官书曰五残所出非其方为其下有兵冲不利　荆州占曰五残大而赤数动察之而青　荆州占曰五残出则兵起其下为丧
　　六贼十四
　　黄帝占曰六贼者五行之气出于南方名曰六贼火之气也　孟康曰六贼星形如彗　黄帝占曰南方有星望之去地六丈赤而数动察之有光其防荧惑是谓南方之野星名曰六贼出则兵起其国乱其出也下有丧出东方则南方邦失地　巫咸曰六贼星见出正南方之星去地可六丈大而赤数动有光　天官书曰六贼星所出非其方为其下有兵冲不利
　　狱汉十五
　　河图曰填星之精散为狱汉　春秋运斗枢曰权星散为狱汉　黄帝占曰咸汉者五行之气出于北方名曰咸汉水之气也　班固天文志曰狱汉一名曰咸汉天官书曰狱汉星出正北北方之野星去地可六丈大而赤数动察之中青　孟康曰狱汉青中赤表下有三彗纵横　春秋合诚图曰狱汉主逐王　春秋潜潭巴曰狱汉主刺王　黄帝占曰北方有星望之可去地六丈大而赤数动察之中青黑其防辰星谓北方之野星名曰咸汉出则兵起其出也下有丧出西则北方之邦失地　雒书兵钤势曰狱汉动诸侯惊　春秋运斗枢曰狱汉出隂精横　天官书曰狱汉所出非其方为其下有兵冲不利　荆州占曰狱汉出则兵起其下为丧
　　大贲十六
　　河图曰填星之精散为大贲　河图曰大贲出主暴冲也
　　炤星十七
　　河图曰填星之精散为炤星　河图曰炤星主灭邦又曰炤星见主灭亡
　　绌流十八
　　河图曰填星之精散为绌流　春秋纬曰绌流主伏逃河图曰绌流动天下嗷主自理无所逃
　　茀星十九
　　甘氏曰茀星出东南本有星末防茀所当之国是受其殃　京房曰茀星三角三年消五角五年消七角七年消九角九年消













　　唐开元占经卷八十五
　　钦定四库全书
　　唐开元占经卷八十六
　　唐　瞿昙悉达　撰
　　妖星占中
　　旬始占二十
　　河图曰填星之精散为旬始　春秋运斗枢曰枢星散为旬始　说苑曰旬始五星盈缩之所生也　广雅曰旬始妖气也【徐广曰旬始蚩尤也】巫咸曰旬始出于北斗傍伏如雄鸡其怒青黒象伏鼈【李竒曰怒当为孥晋灼曰孥雌也或曰怒则青色按司马长卿大人赋曰垂旬始以为惨兮槥彗星以为髾谓此星也】　春秋合诚图曰黄彗分为旬始旬始者令起也状如雄鸡土含阳以文白接精象鸡故以为立主之题十年圣人起伏【宋均注曰接理也题识也土含文采故其气理为鸡取其知时土数十也起作也】　春秋合诚图曰旬始主争兵　春秋考异邮曰旬始主乱　春秋潜潭巴曰旬始主招横　春秋考异邮曰旬始其下必有灭亡五奸争治暴骨积骸以子续食见则臣乱兵作诸侯为虐　黄帝占曰常以戊戌【巫咸曰戊巳】视五车中有竒恠曰旬始状如鸟有喙而见者眀则兵大起攻战当其首者破死欲为之左右勿逆　黄帝占曰旬始见天库中所向兵弗能当　黄帝占曰旬始出见北斗圣人受命天子夀主者有福　文曜钩曰旬始见行起北斗傍期六十日兵大起上将军出帝自临兵期不出年　春秋纬曰众变并集旬始昭天下有灭主五奸争治　春秋纬运斗枢曰辟之失枢旬始出于五诸侯　孝经章句曰有妖星在东井隂名曰旬始旬始出主失国入井则霜　郗萌曰旬始出建星水灾并行边境起兵者备水盗贼班固天文志曰旬始如鳖见羣猾横盗　占曰有星状如雄雉其色赤黄名曰旬始见则天下有兵其国不宁期三年　石氏曰常以戊戌日一曰戊巳视天军中有旬始星状如鸟见者兵大起攻战向其首者破为之左旋乃战常勿逆也
　　击咎二十一
　　河图曰填星之精散为击咎　河图曰击咎出臣弄主一曰臣禁主　河图曰击咎主大兵　文曜钩曰击咎守轸耀百尺为相诛灭　河图曰土精斗七星之域以长四方八卦之内司空之位有谋反若盗虐者期如上占
　　天杵二十二
　　河图曰太白散之精为天杵　石氏曰天杵主防羊
　　天拊二十三
　　河图曰太白之精散为天拊　河图曰天拊主击殃
　　伏灵二十四
　　河图曰太白之精散为伏灵　河图曰伏灵主领防郗萌曰伏灵出天下乱复治
　　大败二十五
　　河图曰太白之精散为大败　河图曰大败主开冲韩杨曰大败出击咎谋
　　司奸二十六
　　河图曰太白之精散为司奸　河图曰司奸主见妖
　　天狗二十七
　　河图曰太白之精散为天狗　黄帝占曰天狗者五星气合变出西南金火气合名曰天狗　孟康曰天狗星有毛旁有短彗下有如狗刑者【按三秦记曰骊山西有白鹿原周平王时白鹿出是原原上有狗枷保秦襄公时有天狗枷来下民保其上有贼天狗则吠而防之故一保无患也】抱朴子曰有黒气如牛马入其军者名天狗下食血其军必败【广雅曰天狗妖气也】河图曰天狗主兵　春秋纬曰天狗主讨贼　春秋纬曰天狗流五将开　石氏曰西北有星长三丈而出水金气交名曰天狗【荆州占曰西北三星大而白名天狗见则大兵起天下饥人相食按辛氏秦州记乞伏韩归猎于康狼州见天上如有十丈余綘直下山川草木皆赤相气者云天狗下后遂破吕保足也】石氏曰天狗所下之处必有大战破军杀将伏尸流血天狗食之皆期一年中二年逺三年各以其所下之国以占吉凶　郗萌曰西北有三大星出如日状名曰天狗天狗出入相食一曰昭明下则为天狗天狗所下兵大起流血　郗萌曰星出其状赤白有光下即为天狗其下小小有足所下之地必流血国易政【按山海经曰金门之山有赤犬名曰天犬其所下有兵郭璞注曰周书云天狗所止地盖顶余光飞天为流星长数十丈其疾如风声如雷走如电呉楚七国反时过梁野鸿范五行传曰七国之兵战于梁地故狗先降梁　垒以见其象也狗者守围之类也天狗所降以戒守围班固天文志曰孝文帝后二年八月天狗下梁野是歳诛反者周殷长安市呉楚攻梁梁王坚守遂伏尸流血其下也七年六月文帝崩】　　班固天文志曰哀帝定平元年正月丁未日出时有着天白气广如一疋布长十余丈西南行讙如雷西行一刻而止名曰天狗传曰言不从则有狗祸到其四年正月二月三月民相惊动讙哗奔走传行诏祷祠西王母　兵书曰两敌相望其云气如牛马状头低尾仰名曰天狗勿与战荆州占曰天狗犯弧星大将有千里之行若贵人多
　　死
　　天残二十八
　　河图曰太白之精散为天残　春秋纬曰天残主贪残
　　卒起二十九
　　河图曰太白之精散为卒起　河图曰卒起见祸无时诸变有萌者臣运柄　河图曰卒起主虐亡河少隂之精大司马之类白虎七宿之域有谋反若戾虐为害主失秋政者期如上占祸应之
　　枉矢三十
　　河图稽燿钩曰辰星之精散为枉矢　荆州占曰填星之精变为枉矢　春秋运斗枢曰几星散为枉矢　说苑曰枉矢之星盈缩之所生也　鸿范五行传曰枉矢者弓弩之象也枉矢之所触天下之所伐灭亡之象也巫咸曰枉矢类大流星色苍黒蛇行望之如有毛目
　　长数丈着天　春秋合诚图曰枉矢主反萌黒彗分为枉矢枉矢者射星也水流蛇行含眀故有毛目隂合于四故长四又水生木其怒青黒水灭火其精沉故以为谋反之徴在所流受者灭皆为天子之详隂道于六期六年萌二十四年天子以兵亡所已议见起　春秋纬曰枉矢主射愚又曰枉矢流射所谋　河图曰枉矢东流天下恐洛书曰枉矢出夏桀灭　尚书中曰夏桀无道枉矢射　河图真纪钩曰人君邪暴专已则枉矢动　洛书说徴示曰枉矢射心山崩火燔宫雒书雒罪级曰枉矢射主以兵去　易纬辨终备曰枉矢流隠谋合国雄逃　诗纬曰枉矢流天降防乱　诗纬含神务曰白之亡枉矢流　尚书运期授曰白之亡也枉矢射参　尚书纬曰枉矢流天射王　春秋纬曰黄之亡有枉矢下流到地上属天下以兵亡天子凶　春秋纬曰枉矢芒臣不忠民不良　春秋纬曰枉矢或东或西五谷不升民流亡　春秋潜潭巴曰枉矢或南或北无聚众伐敌国　春秋潜潭巴曰枉矢守虚卑国以实尊国虚　春秋潜潭巴曰枉矢守填星民多事其大芒也黄德昌春秋潜潭巴曰枉矢黒军士不勇疾流肿　春秋纬运斗枢曰枉矢出射所诛　春秋运斗枢曰黄帝行失则枉矢出射所谋谋易失枢之主故以枉矢射之春秋考异邮曰枉矢见则谋反之兵合考异邮曰枉矢而流射伐秦以亡　春秋汉含孳曰枉矢流主见射春秋佐助期曰枉矢流射黜灭不详　孝经钩命决曰乱蒋蒋枉矢出　孝经援神契曰枉矢射匿谋强　论语摘辅像曰虚王反度则枉矢合　海中占曰枉矢类流星望之有毛目长可一疋布皎皎着天见则大兵起大将出弓弩用期三年　石氏曰枉矢射心地防备虚狼　郗萌曰枉矢出东井边境起兵火灾并行受者备火盗贼　说苑曰秦二世立枉矢夜光　郗萌曰枉矢射参秦以亡一曰帝亡　班固天文志曰枉矢所触天下之所伐射灭亡之象也【按宋书天文志曰晋元帝大兴三年四月壬辰枉矢出虚危没翼轸永昌元年三月王敦率江荆之众来攻京都六军距战败绩于是杀防军将军周顗尚书令刁协骠骑将军戴弼又镇北将军刘隗出奔四月又杀湘州刺史谯王承镇南将军甘卓闰十一月元帝崩间一年敦亦枭枉矢之应】　班固天文志曰枉矢流以乱伐乱【按宋书天文志曰晋元康六年六月丙午夜有枉矢在斗魁东南行是后赵王杀张华废贾后以理太子之寃遂自簒以至屠城光熙元年五月枉矢西南流是时司马越西破河间奉迎大驾寻收缪和缓等肆其无君之心天下恶之及死而石勒焚其尸柩也】　班固天文志曰项羽救钜鹿枉矢西流占曰枉矢所触天下之所伐射灭亡象也物莫直于矢今蛇行不能直矢而枉者执矢者亦不正以象项羽执政乱也羽遂合从坑秦人屠咸阳　司马彪天文志曰孝灵中平中夏流星赤如火长三四尺起河鼓入天市抵触宦者星色白长二三尺后尾再屈食顷乃灭状似枉矢占曰枉矢流发其官射所谓矢当直而枉者操矢者邪枉人也中平六年大将军何进谋尽诛中宦中宦觉于省中杀进俱两破灭天下由此遂大壊乱
　　破女三十一
　　河图曰辰星之精散为破女　河图曰破女见羣臣皆诛　河图曰破女主胜之符
　　拂枢三十二
　　河图曰辰星之精散为拂枢　河图曰拂枢动乱骇扰无调时　河图曰拂枢主制时
　　灭宝三十三
　　河图曰辰星之精散为灭宝　河图曰灭宝起相得之河图曰灭宝主伐之
　　绕綎三十四
　　河图曰辰星之精散为绕綎　春秋纬曰绕綎主乱孳
　　惊悝三十五
　　河图曰辰星之精散为惊悝　河图曰惊悝主相署
　　大奋祀三十六
　　河图曰辰星之精散为大奋祀　河图曰大奋祀主招邪　韩杨曰大奋祀出主安之　河图曰太隂之精武七宿之域有谋反若恣虐为害主失冬政者期如上占祸应之　春秋纬曰五精潜潭皆以类逆所犯行失时指下臣承类者乘而害之皆灭亡之徴也入天子宿主灭诸侯五伯谋
　　天锋三十七
　　宋均曰天锋彗象矛锋者也　春秋合诚图曰天锋主从横　宋均曰天下横从则天锋星见洪范五行传曰汉昭帝始元元年锋星出西方出天市东门行过河鼔入营室中占曰有乱臣戮死后左将军上官桀子骠骑将军安与燕王谋反诛死
　　烛星三十八
　　石氏曰烛星状如太白其出也不行则见不久而灭孟康曰烛星上有三彗上出　石氏曰烛星所出邑反甘氏曰烛星出东方其所出者兵不胜出南方有兵
　　王者亡地出西方其国有防兵胜出北方其所出者兵胜　天官书曰烛星所烛者城邑乱　荆州占曰烛星所出有大盗不成　荆州占曰烛星青有忧事不吉赤有华事黄盖地白有欢事　班固天文志曰孝昭五年四月烛星见奎娄间占曰有土功胡人死边城和六年筑辽东菟郡二月度辽将军范眀友击乌丸还
　　蓬星三十九
　　荆州占曰蓬星一名王星状如夜火之光多即至四五少即一二一曰蓬星在西南脩数丈左右鋭出而易处圣洽符曰有星其色黄白方不过三尺名曰蓬星见
　　则天下道术士当有出者布衣之士贵天下太平五谷成人民宁期一年逺二年　甘氏曰蓬星出北斗诸侯有夺地以地亡有兵起星所房者期不出三年　郗萌曰蓬星出太微中天子立王期不出三年　班固天文志曰汉昭帝始元中汉宦者梁成恢及燕王星者呉莫如见蓬星出西方天市东门行过河鼓入营室中恢曰蓬星出六十日不出三年下有乱臣戮死于市班固天文志曰孝景中三年六月壬戌蓬星在
　　房南去房可二丈大如二斗器色白癸亥在心东北可长丈所甲子在尾北可六丈丁夘在箕北近汉稍小且去时大如桃壬申去凡十日占曰蓬星出必有乱臣房心间天子宫也是时梁王欲为汉嗣使人杀汉诤臣盎汉诛梁大臣斧钺用梁王恐惧布车入闗伏斧钺谢罪然后得免　荆州占曰蓬星出北斗魁中王者坐贼死若大臣诸侯有受诛者荆州占曰蓬星出见于东方东南东北不大旱则大水五谷不收籴贵十倍人相食荆州占曰蓬星出司命王者疾死　何法盛中兴书
　　曰晋孝武太元二十年九月有蓬星如粉絮东南行歴女虚危至哭星明年而烈宗崩　韩杨曰蓬星出北斗中大臣诸侯有受兵者
　　长庚四十
　　司马迁天官书曰长庚如一疋布着天【此长庚非诗所谓西有长庚者】司马迁天官书曰长庚见则兵起
　　四填四十一
　　巫咸曰四填星出阳去地六丈余　司马迁天官书曰四填出地可四丈　荆州占曰四填星大而赤去地二丈当以夜半子时出　荆州占曰四填星见十月而兵起又曰四填星见四隅皆为兵起其下
　　地维藏光四十二
　　黄帝占曰地维藏光者五行之气出于四季土之气也荆州占曰有星出大而赤去地二三丈如月始出是
　　谓地维藏光　黄帝占曰四隅有星望之可去地四丈而赤黄摇动其类填星是谓中央之野星出于四隅名曰地维藏光出东北隅天下大水出东南隅天下大旱出西南隅则有兵起出西北隅则天下乱兵大起　天官书曰地维藏光见下有乱者亡有德者昌
　　女帛四十三
　　黄帝占曰女帛者五星气合之变出东北木水气合也石氏曰东北有星长三丈而出水水气交名曰女帛
　　见则天下兵起若有大防　荆州占曰东北有三丈星出名曰女帛女帛出天下有大丧
　　盗星四十四
　　黄帝占曰盗星五星气合之变出东南木火气合也石氏曰东南有星长三丈而出木火气交名曰盗星荆州占曰东南有三星出名曰盗星见则天下有大盗多冦贼
　　积陵四十五
　　黄帝占曰积陵者五星气合之变出西北金水气合也石氏曰西南有星长三丈而出【荆州占曰有三星乃火星出】金水
　　气交名曰积陵见则其下陨霜兵水并起五谷不成人民饥【荆州占曰天下谷十倍】
　　瑞星四十六
　　黄帝占曰瑞星者五星气合之变出与金木水火合于四隅也　石氏曰四隅有星大而赤察之中黄数动长可四丈此土之气効于四季名曰四隅瑞星所出兵大起有土功正月出十月起兵二月出十一月起兵三月出七月起兵四月出九月起兵皆期三年中五年逺七年
　　昏昌四十七
　　黄帝占曰有星出西北气青赤以环之中赤外青名曰昏昌见则天下兵起国易政先起者昌后起者亡髙十丈乱一年髙二十丈乱二年髙三十丈乱三年
　　华星四十八
　　甘氏曰有星出西北状如有环名之曰华星华星见西南诸侯有失地西北国
　　白星四十九
　　郗萌曰有如星非星状如削有胜兵名曰白星白星出为男防
　　菟昌星五十
　　石氏曰西北菟昌之星其有青赤环之有殃青为水此星见天下易
　　格泽五十一
　　黄帝占曰格泽者炎火之状【天官书曰格泽星也】上黄下白从地而上下大上鋭见则不种而获【天官书曰不有土功必有大客至】必有大客邻国来者期一年逺二年　广雅曰格泽妖气也玉歴曰格泽气赤如火炎炎中天上下同色东西絙
　　天若于南北长可四五里此荧惑之变见兵起其下伏尸流血期三年　史记天官书曰格泽星者如炎火之状黄白起地而下大上鋭其见也不种而获不有土功必有大客
　　归邪五十二
　　巫咸曰如星非星如云非云名曰归邪【李苛曰邪音蛇孟康曰有两赤彗上向上有盖状如气下连星】司马迁天官书曰归蛇见必有归国者
　　蒙星五十三
　　萧子显晋书曰明帝大明三年十二月夜有赤气如牙旗长短四面西南最多【按天文占此为蒙星一曰刀星乱之象】大兴末及此再见王敦苏峻之祸其应切矣　宋书天文志曰宋孝武大眀三年正月夜通天薄云四方生赤黄气长三尺乍没乍见寻皆消灭占曰名蒙星一曰刀星天下有兵战鬬流血时南兖州刺史竟陵王诞寻据广陵反遣车骑大将军沈庆之领羽林劲兵及豫州刺史宗殻徐州刺史刘道降众军攻战及屠城城内男女道降枭斩靡遗七年正月夜又通天薄云四方合有八气苍白色长二三尺乍见乍没亦名曰蒙星一名刀星占曰天下有兵后二年帝崩大臣将相诛灭皇子被害昭太后崩四方兵起公遣诸军推锋外讨
　　唐开元占经卷八十六
　　钦定四库全书
　　唐开元占经卷八十七
　　唐　瞿昙悉达　撰
　　孝经雌雄图三十五妖星占下
　　天垣一
　　天垣星在角宿中出月左方日在甲寅歳星将出而不出其与日合二十日其未出二日必有灾云苍赤黒色三物厌日之光青色之星有两青方在其旁出而生天垣之星所指之国消主死政星变色而青期三年
　　天楼二
　　天楼星【在亢宿中】出月左方日在甲寅歳星将出而不出其与日合三十日其未出三日必有灾云苍赤黒色三物厌日之光青色之星有两青方在其旁出而生天楼之星长八十尺【一本八丈】所指之国谷籴大贵法星变色而青期三年
　　天榬三
　　天榬星【在氐宿中】出月左方日在甲寅歳星将出而不出其与日合四十日其未出四日必有灾云苍赤黒色三物厌日之光青色之星有两青方在其旁出而生天袁星【一本长十丈】所宿之国有立王【一本云地】令星变色而青期三年
　　首若四
　　首若【一本真若】星【在房宿中】出月左方日在甲寅歳星将出而不出其与日合五十日其未出五日必有灾云苍赤黒色三物厌日之光青色之星有两青方在其旁出而生首若之星六七尺【一本六丈】所指之国亡地煞星变色而青期二年或三年
　　天荆五
　　天荆星【在心宿中】出月左方日在甲寅歳星将出而不出与日合六十日其未出六日必有灾云苍赤黒色三物厌日之光青色之星有两青方在其旁出而生天荆之星所指之国亡战不胜主死伐星变色而青期三年
　　天根六
　　天根星【在尾宿中】出月左方日在甲寅歳星将出而不出其与日合七十日其未出七日必有灾云苍赤黒色三物厌日之光青色之星有两青方在其旁出而生天根之星所指之国大亡地战败星变色而青期三年
　　天枪星七
　　天枪星【在箕宿中】出月左方日在甲寅歳星将出而不出其与日合八十日其未出八日必有灾云苍赤黒色三物厌日之光青色之星有两青方在其旁出而生天枪之星长数丈所指之国有兵大军破应星变色而青期一年
　　端下八
　　端下星【在斗宿中】出月左方日在壬寅辰星将出而不出其与日合二十日其未出二日必有灾云黒黄青色三物厌日之光黒色之星有两黒方在旁出而生端下之星所指之国大破将死政星变色而黒期六月【一本云或十二月一月】
　　商若九
　　商若【一本云天蒿】星【在牛宿中】出月左方日在壬寅辰星将出而不出其与日合二十五日其未出二日必有灾云黒黄青色三物厌日之光黒色之星有两黒方在其旁出而生商若之星长三四尺所指之国大水败兵起法星变色而黒期一年
　　天杵十
　　天杵【一本云天林】星【在女宿中】出月左方日在壬寅辰星之变而不出其与日合三十六日其未出三日必有灾云黒黄青色三物厌日之光黒色之星有两黒方在其旁出而生天杵之星长七八尺所指之国军破将死令星变色而黒期一年
　　天麻十一
　　天麻星【在虚宿中】出月左方日在壬寅辰星将出而不出其与日合三十五日其未出五日必有灾云黒黄青色三物厌日之光黒色之星有两黒方在其旁出而生天麻之星长七八尺【一本云四五尺】所指之国破亡煞星之变色而黒期六月
　　天杖十二
　　天杖【一本天社】星【在危宿中】出月左方日在壬寅辰星将出而不出其与日合四十日其未出四日必有灾云黒黄青色三物厌日之光黒色之星有两黒方在其旁出而生天杖之星长十余丈勾曲所指之国兵主死伐星变色而黒期二年
　　天搀星十三
　　天搀星【在室宿中】出月左方日在壬寅辰星将出而不出其与日合四十五日其未出四日必有灾云黒黄青色三物厌日之光黒色之星有两黒方在其旁出而生天搀之星长五六尺所指之国破亡危星之变色而黒期三年
　　天英十四
　　天英星【在壁宿中】出月左方日在壬寅辰星将出而不出其与日合五十日其未出五日必有灾云黒黄青色三物厌日之光黒色之星有两黒方在其旁出而生天英之星长一十丈所指之国军破亡地应星变色而黒期三年
　　白旧十五
　　白旧星【在奎宿中】出月左方日在庚寅太白将出而不出其与日合十日其未出一日必有灾云白赤黒色三物厌日之光白色之星有两白方在其旁出而生白旧之星所指之国亡地主死政星变色而白期一年
　　星十六
　　星【在娄宿中】出月左方日在庚寅太白将出而不出其与日合二十日其未出二日必有灾云白赤黑色三物厌日之光白色之星有两白方在其旁出而生星所指之国亡必有大防有水灾法星变色而白期一年
　　粪星十七
　　粪【一本墙星】星【在胃宿中】出月左方日在庚寅太白将出而不出其与日合三十日其未出三日必有灾云白赤黒色三物厌日之光白色之星有两白方在其旁出而生粪星长十余丈【一本丈余】所指之国内乱令星变色而白期一年
　　林若十八
　　林若【一本作彗】星【在昴宿中】出月左方日在庚寅太白将出而不出其与日合四十日其未出四日必有灾云白赤黒色三物厌日之光白色之星有两白方在其旁出而生林若之星长十余丈【一本七尺】所指之国破亡死丧煞星变色而白期一年
　　若彗十九
　　若彗星【在毕宿中】出月左方日在庚寅太白将出而不出其与日合五十日其未出五日必有灾云白赤黒色三物厌日之光白色之星有两白方在旁出而生若彗之星长七八尺所指之国内乱亡地伐星变色而白期三年
　　箒星二十
　　箒星【在觜宿中】出月左方日在庚寅太白将出而不出其与日合六十日其未出六日必有灾云白赤黒色三物厌日之光白色之星有两白方在其旁出而生箒星长四尺所指之国内乱亡地危星变色而白期六月【一本六年】
　　若星二十一
　　若星【在参宿中】出月左方日在庚寅太白将出而不出其与日合七十日其未出七日必有灾云白赤黒色三物厌日之光白色之星有两方在其旁出而生若星所指之国大败战不胜应星变色而白期二年
　　蚩尤二十二
　　蚩尤星【在井宿中】出月左方日在丙寅荧惑将出而不出其与日合三十日其未出三日必有灾云赤青黄色三物厌日之光赤色之星有两赤方在其旁出而生蚩尤之星长十七丈【一本丈余】其下有大战政星变色而赤期二年
　　赤若二十三
　　赤若【在鬼宿中】出月左方日在丙寅荧惑将出而不出其与日合四十日其未出四日必有灾云赤青黄色三物厌日之光赤色之星有两赤方在其旁出而生赤若之星其下有死亡流血战败法星变色而赤期二年
　　天雀二十四
　　天雀【一本赤雀在桞宿中】出月左方日在丙寅荧惑将出而不出其与日合五十日其未出五日必有灾云赤青黄色三物厌日之光赤色之星有两赤方在其旁出而生天雀之星所指之国败亡令星变色而赤期三年
　　天惑二十五
　　天惑【在星宿中】出月左方日在丙寅荧惑将出而不出其与日合六十日其未出六日必有灾云赤青黄色三物厌日之光赤色之星有两赤方在其旁出而生天惑之星三角【一本云四角】长三尺下旱有兵起所指之国亡煞星变色而赤期一年逺二年
　　官张二十六
　　官张星【在张宿中】出月左方日在丙寅荧惑将出而不出其与日合七十日其未出七日必有灾云赤青黄色三物厌日之光赤色之星有两赤方在其旁出而生官张之星三角而勾所指之国主死伐星变色而赤期一年
　　晋若二十七
　　晋若之星【在翼宿中】出月左方日在丙寅荧惑将出而不出其与日合八十日其未出八日必有灾云赤青黄色三物厌日之光赤色之星有两赤方在其旁出而生晋若之星所指之国破亡危星变色而赤期三年若四年
　　天隂二十八
　　天隂星【在轸宿中】出月左方日在丙寅荧惑将出而不出其与日合九十日未出九日必有灾云赤青黄色三物厌日之光赤色之星有两赤方在其旁出而生天隂之星所指之国亡应星变色而赤期三年
　　折若二十九
　　折若【一本云彗】出月左方日在戊寅塡星将出而不出其与日合四十日其未出四日必有灾云黄赤青色三物厌日之光黄色之星有两黄方在其旁出而生折若之星长五尺所指之国亡政星变色而黄期六年逺九年
　　天拂三十
　　天拂星出月左方日在戊寅塡星将出而不出其与日合五十日其未出五日必有灾云黄赤青色三物厌日之光黄色之星有两黄方在其旁出而生天拂之星所指之国兵法星变色而黄期三年
　　天翟三十一
　　天翟星出月左方日在戊寅　星将出而不出其与日合六十日其未出六日必有灾云黄赤青色三物厌日之光黄色之星有两黄方出其旁而生天翟之星四角而勾中央有星长四尺五尺所指之国小败令星变色而黄期二年或三年
　　天枢三十二
　　天枢星出月左方日在戊寅塡星将出而不出其与日合七十日其未出七日必有灾云黄赤青色三物厌日之光黄色之星有两黄方在其旁出而生天枢之星三角而勾所指之国战败煞星变色而黄期一年或二年
　　天从三十三
　　天从星出月左方日在戊寅塡星将出而不出其与日合八十日其未出八十日必有灾云黄赤青色三物厌日之光黄色之星有两黄方在其旁出而生天从之星长六七尺【一本云七八尺】所指之国亡伐星变色而黄期二年或三年
　　天罚三十四
　　天罚【或作伐】星出月左方日在戊寅塡星将出而不出其与日合九十日其未出九日必有灾云黄赤青色三物厌日之光黄色之星有两黄方在其旁出而生天罚之星所指之国中见大败危星变色而黄期二年或五年
　　天社三十五
　　天社【一本天上】星出月左方日在戊寅塡星将出而不出其与日合一百日其未出十日必有灾云黄赤青色三物厌日之光黄色之星有两黄方在其旁出而生天社之星天下大乱所指之国亡应星变色而黄期一年














　　唐开元占经卷八十七
<子部,术数类,占候之属,唐开元占经>
　　钦定四库全书
　　唐开元占经卷八十八
　　唐　瞿昙悉达　撰
　　彗星占
　　彗孛法一
　　黄帝占曰彗星之法当以五寅之日视瓮水中见两方气在日旁则彗将出矣其与北斗之星各有所主乃视气之五色相象而定之其彗星之出以寅日见日旁有青方气在日旁此歳星之精将欲为彗以寅日见赤方气在日旁此荧惑之精将为彗各以五色气之是则五星将欲为彗之变先见其气后见其彗彗星见而长天子死五都亡贱人昌无道之君受其殃期不出三年　石氏曰彗灾应之法各以十二辰所出之地各属相连冲破之下当有兵诛假令彗星出室壁而依戍地奎本鲁分室壁冲分冲于寅尾箕燕分破于辰角亢郑分明鲁有兵诛于此国他皆仿此　巫咸曰歳星行东行南六十日不还以初去日六月彗星出东北六十日不还以初去日六月棓星出西北六十日不还以初出日六月搀星出西南六十日不还以初去日六月抢星出乍东乍西乍南乍北天狗出必有兵革　巫咸曰辰星出四季彗星出　郗萌曰太白与日共合同舍七十日生彗星郗萌曰荧惑守箕三月彗星出　荆州占曰歳星逆
　　行过度宿者则生彗星一曰天棓二曰天枪三曰天搀四曰茀星此四者皆为彗　陈卓占曰荧惑守心期三十日彗星出　陈卓曰填星守荧惑期三十日彗星出齐伯曰填星出入以舍斗五十日不下彗星出
　　彗孛名状占二
　　春秋文耀钩曰辰星散为茀说苑曰搀抢彗棓皆五星盈缩之所生　荆州占曰彗星者君臣失政浊乱三光五逆错变气之所生也　吕氏通纪曰彗星者天地之之旗也　淮南鸿列曰彗星者天之忌也　春秋演孔图曰海精死彗星出　春秋考异邮曰鲸鱼死彗星合【淮南子曰彗星出宋均曰是将有兵相煞之祥也】春秋考异邮曰臣之恣地动星孛　京房曰君为祸则彗星出　郑曰彗星主扫除石氏曰凡彗星有四名一名孛星二名拂星三名扫
　　星四名彗星其状不同为殃如一其出不过三月必有破国乱君伏死其辜余殃不尽当为饥旱疾疫之灾其星日行一尺二十日而入此彗星之行也　文颖注汉书曰孛彗长三星其占略同然其形象小异孛芒短其光四出蓬蓬孛孛也彗其光芒长参参如扫彗长星其光芒有一直指或竟天或十丈或一二丈无常也大法孛彗星多为除旧布新改易君上亦为火灾长星多为兵革【史记淮南王传曰建元六年彗星见淮南王安心恠之或説王曰先吴军起时彗星长数尺然尚流血千里令彗星长竟天天下兵当大起王心以为上无子天下有变诸侯并争愈益治攻战具遂谋反】　黄帝占曰彗星出见本类星长可二三尺其炎如气黄白孛孛然名孛星见则天下兵起臣谋其主必有亡国期不出三年　黄帝占曰彗星出见本类星长可一丈其炎头散下垂状如毛拂名曰拂星见则天下乱兵大起强臣有谋有走主其君失地近一年中三年逺五年　黄帝占曰彗星出见可二丈至三丈形如竹木枝条名曰扫星三丈已上至十丈名曰彗星彗扫同形长短有差殃灾如一见则扫除凶秽必有灭国臣弑其君大兵起国易政无道之君当之期三年中五年逺九年　石氏曰扫星者逆气之所致也枝条长短如彗星之形出居二十八宿及中外官三日七日或三十日或五十日常不灭彗孛出而即灭扫除凶秽除故布新故言扫星董仲舒曰孛星者彗星之属也　偏指曰彗芒气四出曰孛孛者孛孛然也谓之孛者言其暗昧不明之貌也一说云孛即彗也彗星所敝为孛春秋言星孛者皆
　　彗敝也【按史记曰齐景公三十二年彗星见景公坐柏寝叹曰堂堂谁有此乎羣臣皆泣晏子笑公怒晏子曰臣笑羣臣防甚景公曰彗星出东北当齐分野寡人以忧晏子曰君髙台深池赋敛如弗得刑罚恐弗胜孛星将出彗星何惧乎公曰可禳否晏子曰使神可祝而来亦可禳而去也百姓苦怨以万数而君令一人禳之安能胜众口乎推此言则孛之为灾逾于彗也】　刘向鸿范传曰孛星者非孛星恶气之所生也内不有大乱则外有大兵其所以孛孛暧暧者乱之象也不明之表又参然孛焉兵之类也故圣人名曰孛孛者犹有所妨蔽有所伤害也　荆州占曰彗星其象如竹彗树木枝条长短无常　黄帝占曰彗星出行犯守外舎当先知逆顺入宿深浅去之逺近乆速观其五色察其动静及以喜怒变色皆为殃咎守之去速灾轻守之久灾重各随所在之宿命其国以占吉凶　黄帝占曰彗孛所干歴百日以上期三年百五十日以上期五年二百日以上期七年　黄帝占曰彗星出见其国大人亡见一旬期三月十日见三十日将当之期三年见五十日相当之期五年见七十日人主当之期七年若九年灾必应　春秋纬曰诸彗内官皆为内谋曝骨将将死尸满谿血流千里出外宿不加内官祸小起　巫咸占曰彗星入列宿中外者各以其所部舍官名为其事所之者为其谋其下之国皆受其祸以所守之舍为其期以五气相贼者为其决海中占曰彗长五尺以至一丈期三月若十月一丈以至三丈期三年三丈以至五丈期五年五丈以至十丈期七年十丈以上期九年　荆州占曰彗星见久灾深大其短浅为灾小　黄帝占曰彗星者所以除旧布新扫灭凶秽其象若竹彗树木枝条长大而见则灾深期逺短小而见则灾浅期近皆为兵饥水丧亡国之殃【按班固天文志始皇之时十五年间彗星四见久者八十日长或竟天后秦遂以兵内兼六国外攘四夷死人如乱麻】　韦昭洞纪曰洛书兵铃势曰彗星出野骨捐　春秋演孔图曰彗星出则国枢蹶演孔图曰彗星东出长八丈天下更政春秋文曜钩曰彗星孛填街塞路九州粉击庶人为主　春秋运斗枢曰彗星见后曲象旗则王者伐枉逆　春秋运斗枢曰星之孛臣威孳兵粉撃灭国谋　春秋保干图曰星孛偹强圉黜臣所欲又曰星孛兵变　石氏曰彗星出而长名曰白旗丧气也当视旗之所指所扫冲破之下必有兵丧其国灭亡大人受殃各以冲互为期前互为近期冲破为中期后互为逺期皆不过五七九灾必应　石氏曰扫出状如上有乌赤色此谓有忧黒者羣臣有贼扫所在之下主亡国石氏曰扫出状如小木长三丈其本有黒二三丈其
　　本有赤见居四维此谓为谋其歳兵发　石氏曰扫出状如直竹长二三丈其尾鋭白色此谓天下防天子死亡国朝不庆诸侯亡　石氏曰扫出状如直竹长二三丈赤色尾鋭此谓出急令兵战以见诸侯不德　石氏曰扫出诸侯诛皆在其国受殃指亦然　石氏曰蓬扫出见者饥有兵亡地四方蓬扫出其状如太白蓬长三丈指乐扫见兵起大乱蕖扫见者禾稼就蒲扫见兵起于境上军战不胜杵扫出大将起反人主凶竹扫见为兵　甘氏曰彗茀见则女主有用事者其本为主人甘氏曰彗扫水之精出则不过一年天下水及有饥星所在宿其邦尤甚　甘氏曰彗星春夏出为饥水秋冬出为人主自将兵若大丧又曰冬春见为小凶夏秋为大凶　甘氏曰彗星其枝条长为兵为防短为水为饥其见一旬期三月　京房曰彗星出为饥兵臣下失中和故出彗扫除之【按韦昭洞纪曰汉安帝三年彗星见四年勃海鲜卑磨怀反掠辽东三县地平原贼起攻官寺长吏西羗匃奴侵边又旱也】刘向鸿范传曰彗星者天所以去无道而建有德也【按春秋左氏传曰昭公二十六年齐有彗星齐侯使禳之晏子
　　曰无益也只取诬焉天道不謟不贰其命若之何禳之　　　　　　且天之彗也以除秽也君无秽徳又何禳焉若徳之秽禳之何损乃止】郗萌曰彗星短为饥为兵向下为土功所见之邦当
　　之　荆州占曰彗星昏见其国受兵一曰必亡国灭军不然必有死主【按晏子曰春秋曰景公谓晏子曰寡人闲彗星出其所向之国当之今彗星向吾国我是以悲晏子曰君穿池欲深广为台欲髙大诛戮如仇讐又将出彗星宁可拒乎公乃填陂池灭台榭薄赋敛缓刑罸三十七日彗星亡矣韦昭洞纪曰周贞定王七年彗星见八年贞定王崩周元王二年彗星见其年鲁哀公卒幽明录曰晋太元末长星见孝武心恶之夜在华林园中饮酒因举杯属星曰长星劝尔一杯酒自古亦何时有万歳天子耶帝亦寻崩也】荆州占彗星出必有反者兵大起其国乱亡一日不出一歳天下大水其邦尤甚　荆州占曰彗星见则敌国兵起得人者胜【按尉寮子曰昔楚将军城父子公子心与齐人未合战其日夜彗星出柄在齐柄之所在胜不可击子心曰彗星何冲以彗鬬者周知而列之明日与齐人战大破之】玉歴曰彗星出见是谓天地相靡其分受兵必有亡国若有死主期不出三年【按韦昭洞纪曰周赧王十年十二年十九年彗星见后秦取周之地彗星之应也】　巫咸占曰彗星有出者皆是五星之象以其所出宿以命五行所属之象出于木宿歳星之象出于火宿荧惑之象出于土宿填星之象出于金星太白之象出于水宿辰星之象见于二十八宿中外官变色芒怒而与五星合鬬此皆大兵之冲破国之殃臣凌其君下不伏上天下不顺故致此灾审以五色察之决知存亡之事　海中占曰凡彗有色白黒为男主赤黄为女主皆为人君女主死之之殃　河图曰苍彗主灭不义少阳之精司徒之类苍龙七宿之域有起反若恣虐为害主失春政者以出时冲为期皆主君之败也大人灭　春秋纬曰苍彗木精出见而生芒主逆阳失天常则日蚀明消此星出期三年五侯破天子若兵　春秋纬合诚图曰苍彗破神明　河图曰黒彗主涿州太隂之精武七宿之域有谋反若恣虐为害主失冬政者期如上占祸应之入天子之宿主灭诸侯位五伯谋　春秋纬曰彗水精贼起则水决江河期二年其出赤世以水害亡水害者以类发难也近四逺八以其祸行　河图曰白彗主斩强少隂之精大司马之类白如上占祸应之　春秋纬曰白彗金精如锋刄长四丈见则将军逆期二年兵作　春秋合诚图曰白彗主臣权一曰专权　河图曰赤彗主灭五卿太阳之精也朱鸟七宿之域有谋反若恣虐为害主失夏政者期如上占皆类名之　河图曰赤彗火精如火耀长七尺贼起强图恣虐期三年　春秋合诚图曰赤彗灭五卿河图曰黄彗主女乱皆土精斗七星之域以张四方八卦之内司空之类有谋反若恣虐为害者期如上占春秋纬曰黄彗如正见【一本云如重云】则主女害妃嫔有以色擢上夺于后妃期一年彗星孛见于四方　黄帝占曰彗星出东方诸侯有起覇者若有兵饥【按韦昭洞纪曰汉武元狩三年春有星孛于东方匈奴入右北平定襄煞掠数千人后元二年七月有星孛于东方冬匈奴入朔方煞掠人民呉志曰嘉禾五年十月彗星见东方都阳贼彭旦等为乱晋朝杂事曰武帝太康二年九月彗星见东方十一月鲜卑磨怀反掠辽东三县地】河图曰彗星出东方河逆决将相代主有与天子并治者【按古洪范天丈星辰变占鲁哀公十三年冬十一月有星孛于东方其后楚灭陈国田氏篡齐六卿分晋也】易坤灵图曰彗星自东方出苍萌动功　春秋纬曰彗星出东方争明光见金代苍北皆天子之异大小之类各应其邦春秋感精符曰星孛于东方言隂夺阳臣代主以兵相灭以势相乘天下变易帝位久空人人儌幸布衣纵横祸未定息主灭乱起隂动争明之异也【按韦昭洞纪曰汉武建元六年八月有星孛于东方长竟天门后越王邪攻南越赵王恢击之未至越人杀邪】春秋运期授曰苍帝亡也大【阙】乱彗东出春秋保干图曰彗星出东君臣争明　春秋纬曰星
　　茀于东方将军谋主主兵去代主治行天子之櫂　巫咸曰彗星出东方其下发兵与天子争人主亡　京房曰星孛于东则骨肉欲簒近北边国入于西则兵大起蛮貊战经东西方民病不救之则致日蚀既下谋　荆州占曰彗星出东方将军有谋人主者　黄帝占曰彗星出北方将军有谋欲代其主若臣行不顺而致【洪范天文星辰变占曰汉武建元六年六月有星孛于北方及淮南王安反服诛】易坤灵图曰彗星自北方出色黑动功　春秋纬曰彗扫星出北方诸侯起覇　郗萌曰彗星出北方长八九丈名勉功勉功出天下更致　石氏曰扫在北状如鸡圣人受兵强国发兵诸侯争权人主凶　黄帝占曰彗扫茀出西方天下有兵夷狄大胜中国大败【按宋书天文志曰晋成帝咸和四年七月星孛于西北二十三日灭十二月郭黙杀江州刺史刘荆州刺史陶侃讨黙明年斩之石勒又始僭号】　易坤灵图曰彗星自西方出白萌动功　春秋运斗枢曰彗星出西方如钩长可四丈名曰天搀　晋书曰彗星出西方长可二三丈名曰天枪受之者其国方有土功　洪范天文星辰变占曰汉宣帝地节元年正月有星孛于西方去太白二丈所占曰太白为大将军彗孛加之扫灭象也明年大将军霍光薨后二年光家夷灭　荆州占曰彗星出西方命曰天棓　黄帝占曰彗扫星出南方天下大乱无有君上兵饥并起　易坤灵图曰彗星自南方出赤萌动功　石氏曰彗星出东南其本类星末类彗长可二三丈至一丈名曰天枪受之者其国内乱兵起宫中王者忧之　甘氏曰彗星出东南方状茀长一丈所受之者其国有丧内乱　甘氏曰彗扫东东南国大人死七十日主当之五十日相当之四十日将当之　荆州占曰彗星出东南长二丈以上为其国内乱　春秋运斗枢曰彗星出东北名曰天棓　石氏曰彗星出东北其本类星末类彗长可四五尺若一丈名曰天搀受之者其国有戮死者大臣贵人当之　甘氏曰扫星见东北名曰天棓受之者其国君有戮　石氏曰彗星出西北本类星末类彗长可四五尺至一丈名曰天棓受之者大乱兵大起若女主有忧有大水其年民饥　巫咸曰彗星出西北如钩长可四五丈名曰天搀受之者国内乱　荆州占曰彗扫出西北其本类星末类箒长三丈以上其内乱【按魏志曰毌丘俭为镇东都督日与杨州刺史丈钦善正元二年正月有彗星数十丈西北竟天起于呉楚之分俭钦喜以为己祥遂矫太后诏罪状大将军司马景王移诸郡国降兵大反】　石氏曰彗星出西南本类星末类彗长可二三丈名曰扫星受之者其国兵大起将相有死者邦易政人主有忧【按韦昭洞纪曰汉景二年有星孛于西南四月壬午太后薄氏崩也】石氏曰扫出西南有本类星末类彗长三丈以上其国有土功　春秋纬曰彗星出中央正在人上【一本长四丈也】命曰天罚受者国有丧　石氏曰彗星出中央正在人上其本类星末类彗星长可五六尺至一丈名曰天戈天下兵也人主亡受者其国有大丧人民饥亡凡五彗出见皆期三年中五年逺七年九年　荆州占曰彗星见中央正出人上长三四丈以上其国内丧　魏氏图曰箒星东去西南指海中兵起欲败中国也西去而东指羗胡入界煞人灾也南去而北指者天下人死半邦也北去而南指天下水没城郭地防崩也　魏氏图曰东行西指越兵大起得所出国民排患也　魏氏图曰南行西北指者其国大丰孝经内纪曰彗星东北行西南指者所出国中大要为乱也　魏氏图曰西行东指者国塞外兵入国为大起兵　魏氏图曰北行南指者其国中祸大起也　魏氏图曰西行东南指者国中大恶为乱　孝经雌雄图曰彗星四出【按图文横如十字而四尾并散也】满天下有知之士就髙而居之也无知之士流为粪土耕于山胁　彗星图曰蒺藜星出天下大旱赤地五百里无生草也　两彗俱见彗有芒角五　孝经雌雄图曰两彗俱见者天子歳再赦【一曰北向指者一歳再赦也】　孝经内记曰二彗星起南指者所出国大血流道洛书摘亡辟曰三彗俱起海内少男子　春秋元命包曰彗星四出灭六王　洛书摘亡辟曰彗星四出灭六王　荆州占曰彗星四出竟天人主亡徴也　洛书曰五彗并出太白入午白虹贯能主省尚可治　春秋纬曰五彗俱出圣君起则获麟执授纪　巫咸曰五彗俱出侯穪王天下大乱兵起四方诸侯同谋人主亡除旧布新扫去凶殃更立明君天下大昌期百八十日逺一年又曰五彗出东方人主坐之圣人起亦然荆州占曰五彗俱出天下兵起人主亡　春秋纬曰彗星五芒祸之极効之徴也　春秋考异邮曰彗星之芒临京都主以赏罚不行偏任见犯














　　唐开元占经卷八十八
　　钦定四库全书
　　唐开元占经卷八十九
　　唐　瞿昙悉达　撰
　　彗星占中
　　彗星昼见一
　　彗星图曰彗星昼见所临国下当为河天地合矣【按孙盛晋阳秋曰惠帝大安元年夏四月彗星昼见不行其占也】
　　彗星犯日二
　　孝经雌雄图曰彗在日傍子欲杀父又曰四彗在日中君有德天下欢以大丰盛也　石氏曰彗星守日侯精星也天下大乱兵革大起羣臣并谋天子亡期不出三年　玉厯曰彗星贯日臣杀君子谋父贯日过事必然期百日逺一年
　　彗星犯月三
　　河图圣洽符曰彗星入月中必有破军死将兵大起其国以火灾此三年大饥　洛书曰彗星入月中必有亡军亡将起以北国　海中占曰彗星入月中兵大起有臣欲弑其君者十二年大饥　海中占曰彗星入月中星无光不出其年亡国星出亡国复立　河图曰彗星角袭月臣弑其主【按战国防曰唐睢谓秦王曰专诸判王僚彗星袭月也】　甘氏曰彗星在月首必有大兵起者将军死有失地君不出二年　文曜钩曰彗星之行掩月五星拂而过兵大起必有战有死将臣专政逐其主王者忧期三年　孝经雌雄图曰彗星在月中臣当坐君子死忧　齐伯曰彗星贯月天下有大兵臣杀主若女主当之期一年逺二年
　　彗星犯五星四
　　黄帝占曰彗星出入太白长可五六丈金火之兵大用大战流血天下更政期三年逺五年　石氏曰扫星出守五星侯称皇天下起兵诸侯并谋天子亡
　　彗星犯东方七宿五
　　角彗孛犯角
　　甘氏曰彗孛干犯两角间白者军起不战邦有大丧其色赤战芒所指必有破军侵城期七十日或三年【按宋书天文志曰魏甘露二年十一月彗星见角色白景元元年髙贵卿公帅左右兵袭晋文王未及战为成济所害哀帝兴寜元年八月有星孛于角亢入天市三年正月皇后王氏崩二月哀帝崩三月慕容攻洛阳沈劲等战死】石氏曰彗星出角天下大乱更政易王暴兵起必有战期三年中五年逺九年　陈卓曰彗星出角天子起兵王廷谷大贵大疾疫　韩杨曰彗星出角后党恣外连祸　郗萌曰彗星出入角长可七八尺天下更政金火之兵大用
　　亢彗孛犯亢
　　黄帝占曰彗孛星干犯亢国有昏乱释旧布新易帝王近期百八十日逺一年　甘氏曰彗茀干犯亢中国不安兵起政乱期一年　巫咸曰彗星出亢天下大饥其国有兵人民多疫人相食期不出三年【按檀道鸾晋阳秋曰孝武帝宁康二年三月丙戌彗星出氐亢移及角轸翼张长十丈东北指十一月天门逆贼攻郡杀吏民威逺将军桓石防破羗贼姚苌于垫江三年正月丁未八月大赦天下太元二年九月符坚屠凉州虏判史张天锡车骑冲发三州史民移诸流民悉居淮南也】荆州占曰彗星出亢天子失德天下大饥有水兵疫【按宋书天文志曰魏景元三年十一月壬寅彗星见亢色白长五丈积四十五日灭钟防邓艾伐蜀克之防艾反乱】陈卓曰彗星出亢为兵丧五谷不成
　　氐彗孛犯氐
　　黄帝占曰彗孛干犯氐大臣杀其主兵大起更政近期百六十逺期一年　陈卓曰彗孛干犯氐大赦天子失德籴大贵　甘氏曰彗茀干入氐中后宫有乱暴兵不出百八十日逺三年　黄帝占曰彗星入氐房间绮绮索索如冬木无叶从风而倚此星出为兵戎此歳星之变见不过一年　石氏曰彗星出氐天子不安有大赦中宫有乱暴兵起不出百八十日　石氏曰彗星出氐中天下大赦其灭民大疾恶籴大贵有兵事　石氏曰彗星起氐中天子不安宫移徙必失座　按宋书天文志曰宋少帝景初元年十月戊午有星孛于氐北尾长三四丈西北指贯摄提向大角东行日长六七尺十余日灭明年五月徐羡之等废帝
　　房彗孛犯房
　　甘氏曰彗茀干犯房王国有兵起民饥骨肉相残也石氏曰茀从房出天子绌行为无道诸侯举兵守国甘氏曰彗星出房大兵起水旱不调人多饥死去其宅田一曰人相食期不出二年　郗萌曰彗星出房中国大饥有兵擅兴在道旁矛防在野战鬭不止蜚防横下陈卓曰彗星出房山崩　尚书中侯曰星孛房四邦
　　灾【按春秋鲁昭公十年冬有星孛于大辰鲁大夫申须曰诸侯其有火灾乎明年五月宋卫陈郑四国同日火】考异邮曰彗孛贯房王室大乱　荆州占曰彗孛星于房赤帝之后受命人主凶有亡国　郗萌曰彗星如房后百二十日火　甄曜度曰彗星守房天下有丧戴麻锵锵天子亡不出其年　春秋纬演孔图曰彗星守房心天下有丧一曰天子亡一曰大人忧　诗纬含神务曰苍之亡彗出房　石氏曰彗孛干犯钩钤王宫大乱不出三年
　　心彗孛犯心
　　尧图变书曰大辰有孛主谋见煞必有立王相射伐春秋纬曰星茀干大辰国分为二大夫制君　春秋纬潜潭巴曰有星茀干大辰受命之君大振兵旅争于野春秋纬演孔图曰彗星贼起入大辰天帝谋易王　春秋感精符曰孛星贼起光入大辰者将有隂谋以邪犯正与天子争势居位者大臣谋主两王并立周分之异也　易纬曰彗星守大辰东方之疫天子亡　春秋纬曰彗星守大辰天子哭【按宋书天文志曰魏青龙四年十月甲申有孛星干大辰长三文景初元年皇后毛氏崩】黄帝占曰彗星出心兵起宫中劒防交锋大臣相疑有戮死者近七日中七十日逺八十日　春秋运斗枢曰孛星守心主位分大臣谋上天子凶　冥曰彗星出心若守之天子有丧德令不出蝗防大起民大饥流亡去其乡期一年逺二年【司马彪天文志曰孝桓延禧四年五月辛酉客去营室稍顺行生芒长五尺所至心一转为彗为大丧后年邓后以忧死也】宋书天文志曰安帝义熈十一年五月甲申彗星出天市扫帝位在房心北房心宋之分野占曰得彗柄者兴除旧布新宋兴之象也　冥曰彗星出心若守之大水五谷不成　石氏曰彗孛犯守心宫钟大鸣剑防交横大臣相疑天下兵起心变期急近期七日中期七十日逺期百八十日
　　尾彗孛犯尾
　　合诚图曰扫出尾箕间状如蓬首扫臣专权　陈卓曰彗星出尾宿兵革罢弊天下大饥君子卖衣小人卖妻歳多大风大雨　海中占曰彗星出入尾后相贵臣诛兵起宫门宫人走出国易政期一年中二年逺三年【按洪范天文志曰星辰变占曰汉文后七年九月星孛于西方其本直尾箕末指虚危长丈余及天汉十六日不见后三年呉楚七国同时皆反也】石氏曰彗星孛干犯守尾后有以珠玉簪珥惑天子者诸防大起后相贵臣诛宫人出走兵起宫门多土功近期百八十日逺一年
　　箕彗孛犯箕
　　石氏曰彗星出箕夷狄为乱大兵起天下大旱籴贵十倍人多饿死死者大半期二年　海中占曰彗星出箕天下大饥大臣有见弃捐者　河图圣洽符曰彗星出入箕天下大旱谷贵人民饥死十有五死　圣洽符曰彗星守箕东夷下湿与水军将为乱
　　彗孛犯北方七宿六
　　斗彗孛犯南斗
　　甘氏曰彗孛干犯南斗度其国必乱兵大起期一年陈卓曰彗茀长干犯南斗王者病疾臣谋其君子谋其父弟谋其兄是谓无理诸侯不通天下易政大乱兵起期百八十日逺不出一年【按宋书天文志曰晋武帝太康八年九月星孛干南斗长数十丈十余日灭太康末武帝躭晏游多病疾是月乙酉帝崩永平元年贾后诛杨骏及其党与皆夷三族杨太后亦杀是年又诛汝南王亮大保卫瓘楚王伟王室兵丧之应也】春秋纬曰彗星出南斗天下有势皆谋　孝经雌雄图曰彗星出南斗中宫中失火烧宝　甘氏曰彗星出南斗大臣谋反兵水并起天下乱将军有战若流血星若灭斗其国主亡若星明反臣受殃近三年中五年逺七年　荆州占曰彗星出南斗天下皆谋上　石氏曰彗星茀于斗房赤帝之后受令人主凶有亡国
　　牛彗孛犯牛
　　甘氏曰彗茀干犯牵牛呉越兵自立三年而灭【陈卓云期一年逺三年】彗要占曰彗茀干犯牵牛中国起兵　荆州占曰彗入天鼔有兵　荆州占曰彗星干牵牛须女之间状如彗其本有四星垒然此星出为兵此辰星变见不过一年兵大起国饥　海中占曰彗星出牵牛四夷兵起边境为乱来侵中国人主有忧期一年中二年逺三年【司马彪天文志曰孝章建初元年八月庚寅彗星出天市长二尺所行稍入牵牛三度积四十日稍灭彗出天市为外军牵牛为呉越是时蛮夷陈纵等反安夷长宋延为西羗所杀校尉马防行车骑将军征西羗又阜陵王延子男鲂谋反大逆天道得不诛废为侯】陈卓曰彗星牵牛改元易号之象也【按班固天文志曰哀帝建平二年彗出牵牛七十余日传曰彗所以扫旧布新也牵牛日月五星所从起歴数之元三正之始彗而出之政更之象也而出久者其事大也其六月甲子夏贺良等建言当改元易号増漏刻诏书改建平二年为大初元德元年号曰陈圣刘太平皇帝漏刻以百二十为度八月丁巳悉复蠲除之贺良及党与皆伏诛流放其后卒有王莽簒国之祸宋书天文志曰晋惠帝永康元年十二月彗出牵牛之西指天市明年赵王簒位改元寻为大兵所灭也】又曰多兵籴贵牛大死　春秋圣洽符曰彗星牵牛北夷骄奢治将为乱
　　须女彗孛犯须女
　　石氏曰彗茀干犯须女隣国有以竒女来侍省　石氏曰彗孛干犯须女其邦兵起女为乱若妾迁为后王者无信大乱期不出三年退女所亲天下安宁矣　感精符曰彗星出须女其国大兵起女主为乱王者恶之将军戮死若以战亡期不出三年【按檀道鸾晋阳秋曰孝武宁康二年正月丁巳有星孛于女虚芒长四尺西南指太元二年五月苻坚遣伪帅毛当符防逼西凉州虏刺史西平公张天锡送于坚所冬十月车骑桓冲遣咨议参军淮南太守刘波沈舟淮泗乘虚设计以送凉州又发三州官吏穆救流民悉置淮南也】巫咸曰彗星出须女之间辰星之变也　陈卓曰彗星出须女帝以女亡有水灾籴大贵塩贵
　　虚彗星孛犯虚
　　郗萌曰彗星干犯虚中有哭泣之事墙垣无立者有井田之法改制之事　荆州占曰彗星干犯虚宗庙起兵陈卓曰彗星孛犯干虚其国野战流血星芒角所指
　　兵所积也　甘氏曰彗星孛于虚其国亡　帝览嬉曰彗星出虚兵大起天子自将兵于野大战流血其芒炎所指国必亡期三年逺五年　春秋纬运斗枢曰彗孛出虚危间大司空行诛　郗萌曰彗星出虚危间天下乱　荆州占曰彗星出虚危间司空行谋　陈卓曰彗星出虚大水期三年　玉歴曰彗星出虚危之间其国有叛臣兵大起将军出行国易政期三年【按宋书天文志曰晋惠帝永康二年四月彗星见齐分是时齐王冏起兵讨赵王伦伦灭冏拥兵不朝专权淫奢明年诛死宋武永初三年二月辛巳有星孛于虚危绕河津扫河鼓占曰为兵丧五月宫车晏驾明年遣军救青司二月太后萧氏崩】
　　危彗孛犯危
　　石氏曰彗孛干犯危其国有叛者兵起大将军出　甘氏曰彗星出危天下乱司空行诛有土功之事兵大起期二年　冥曰彗星出危其国有叛臣兵大起将军出国易政若大水民饥期三年　陈卓曰彗星出孛于危帝必易有大水籴大贵
　　营室彗犯室
　　甘氏曰彗孛干犯营室先起兵者弱不可以战战必亡地主将必亡去之近期百八十日逺二年　圣洽符曰彗星出营室有大水【按韦昭洞纪曰汉成建始元年正月有星孛于营室三年秋闗内大水也】圣洽符曰彗星出营室天下兵大起　齐伯曰彗星出室壁间兵大起若有大丧有亡国死王期不出三年【按司马天文志曰孝顺帝永和六年二月丁巳彗星见东方长六七尺色青白西南指营室及坟墓星后四年孝顺帝崩宋天文志曰宋武永初三年十一月戊午有星孛于室壁少帝景平元年正月乙夘有星孛于东壁南白色二丈余拂天苑二十日灭是年兵救青司二月太后萧氏崩】黄帝占曰彗星出营室天下乱易政【按宋书天文志曰魏嘉平三年十一月癸亥有星孛于营室积九十日正元二年二月李丰丰弟兖州刺史翼后父光禄大夫张缉等谋乱皆伏诛皇后亦废其九月帝废为齐王髙贵乡公代立也】　郗萌曰以五色占其吉凶　黄帝占曰孛见营室中后宫且有乱一曰有德令【按洪范天文志星辰变占曰汉成建始元年正月有星孛于营室青白色长六七丈广尺余占曰营室为后宫怀妊之宫彗星加之将害人性其后许皇后坐祝诅废赵飞鷰为皇后弟为昭仪害两皇子卒皆伏辜家属徙于辽西也】郗萌曰诸孛气在营室民人疾疫死亡　河图曰彗起芒临营室以告咎荆州占曰彗星干守营室则五校三军动兵不战牛
　　马惊不出七十日　石氏曰彗星犯守营室先起兵者不可以战必亡地期三年逺六年
　　壁彗星孛犯东壁
　　石氏曰彗茀干犯东壁其国起兵火灾庙堂四门流血天下隔　荆州占曰彗孛干犯东壁文章者死　郗萌曰诸孛气入东壁人民疾疫多死亡　巫咸曰彗星出东壁王者起兵毁坏宗庙四门伏兵流血滂滂人民偟偟莫知其殃近期一年中期三年逺五年　荆州占曰彗星出东壁大水民流于道
　　彗孛犯西方七宿七
　　奎彗孛犯奎
　　甘氏曰彗星干犯奎度其国君出战大饥人相食国无继嗣近期一年逺三年　石氏曰彗星出西北举兵伐中国其下食石千钱天下大水　海中占曰彗星出奎有大兵起四夷来伐中国郡君出战天下大饥有水灾期三年逺五年　河图曰杵彗出贯奎库兵悉出祸在强侯外夷相应首谋期三年逺九年【按宋书天文志曰晋惠帝元康五年四月有星孛于奎到轩辕太微经三台大陵占曰奎为鲁又为库兵轩辕为后宫太微天子廷三台为三公大陵有积尸死丧之事明年武库火西羗反后五年司空张华遇祸贾后废死鲁公贾谧诛又明年赵王伦簒位于是三公兴兵讨伦士民战死十余万人也】荆州占曰彗星守奎鲁国兵起宋书天文志曰晋成帝咸康二年正月辛巳彗星夕见西方在奎占曰为兵丧奎又边兵四年石虎伐慕容晃不克既退晃追击之又破麻秋时晃称藩边兵之应也
　　娄彗孛犯娄
　　石氏曰彗孛干犯娄国有大兵四时絶祠逺不出三年陈卓曰彗孛干犯娄臣夺君位近期一年逺三年
　　海中占曰彗星出娄国有大兵四时絶祠有亡国先旱后水人民饥死五谷大贵籴无价期一年逺二年　陈卓曰彗星出娄六畜疫
　　胃彗孛犯胃
　　石氏曰彗茀干犯胃五谷不成仓库空虚　甘氏曰彗干犯胃其国兵起不出三年　黄帝占曰彗星出胃昴之间状如竹竿而细此星出为兵戎此太白之变见不过一年其国兵起若有丧　巫咸曰彗星出胃大臣为乱天下兵起五谷不升人民饥饿京都囷仓悉皆空虚期三年中五年逺七年　郗萌曰彗星出胃昴之间状如竹彗为兵灾若火　荆州占曰彗星出胃之间大国起兵
　　彗孛犯昴
　　甘氏曰彗星孛干犯昴度大臣乱国兵大惊期一年春秋运斗枢曰彗星孛出毕间大邦起王　甘氏曰彗星出见有丧　巫咸曰彗星出大臣为乱君弱臣强边兵大起天子忧之人民惊恐国有忧主期一年中二年逺三年【按司马彪天文志曰光武建武十五年正月丁未彗星见稍西北行入营室犯离宫三月乙未至东壁灭见四十九日彗星为兵又除秽为胡兵至十一月定襄都尉隂承反太守随诛之卢芳从匈奴入居髙栁至十六年十月芳降上玺绶一曰为狱事是时大司徒欧阳歙以事繋狱逾歳死离宫妃后之所居彗星犯之是除宫也是时郭后已防至十七年十月遂废为中山太后也】郗萌曰彗星出色赤边有大兵谋反天子有忧　郗萌曰彗星出赦
　　毕彗孛犯毕
　　荆州占曰彗孛犯毕必有死丈夫数万人　甘氏曰彗孛干犯毕边兵防中国亡近期一年逺期五年　荆州占曰彗星干犯毕边军大战　陈卓曰彗孛干犯毕中原流血　黄帝占曰彗星毕觜之间小而长状如直竿上有星垒垒然此星出为兵戎此镇星之变见不过一年兵起宫中女主有殃　石氏曰彗星出毕大兵起马贵其星内指边兵胜其星落地兵破　巫咸曰彗星出毕突厥为防乱中国边兵战有流血若有亡主死将期三年逺五年　黄帝占曰彗孛守毕柄侯邑益土守毕口中邦相为乱邑易政邑君大臣当之　黄帝占曰彗星出附耳庶雄起陪臣反司马彪天文志曰孝献建安五年十月辛亥有星孛于大梁冀州分也时袁绍在冀州其年十一月绍军为曹公所破七年夏绍死后公遂取冀州
　　觜彗星孛犯觜
　　石氏曰彗星干犯觜觿国兵起天下动扰期一年逺三年　荆州占曰彗星干犯觜觿其国兵起破亡　甘氏曰彗星出觜觿其国兵起有失地死王天下民流大臣出战下有亡国期三年逺五年　石氏曰彗星出觜觿谷大贵大臣出战期七月　刘向洪范传曰彗星见觜觿必有破国乱君伏死其辜者【按汉书天文志曰景帝中二年三月丁酉彗星夜见西北色白长丈在觜觿旦去益小十五日不见觜觿梁也是时梁王恐惧伏斧钺谢罪然后得免也】
　　参彗孛犯参
　　石氏曰彗孛干犯参其国边兵大败其君亡近期一年逺期三年　黄帝占曰彗星出参伐天子更政　甘氏曰彗星出参大兵蔽地大臣谋反后有忧天子躬甲斧钺大用兵马驰道弓弩恒张期三年逺五年【汉书五行志曰元延三年星孛及摄提大角从参至辰并亡世嗣王莽簒也】荆州占曰彗出于参东井之间上柱煞伐长吏　黄帝占曰彗星与荧惑并见于参天子更政一曰天子受政　石氏曰彗星见参伐大国君不吉　郗萌曰彗茀星流入参若出参其年兵起【按班固天文志曰元帝初元五年四月彗星出西北赤黄白色长八尺所后数日长丈余东北指参分后二年余西羗反左将军奉世击平之】
　　彗孛犯南方七宿
　　东井彗孛犯东井
　　黄帝占曰彗孛干犯东井大使出野有两军相当不出三年　甘氏曰彗星干犯东井其国兵起【按车类秦书曰苻坚九年四月有客星出尾箕长十余丈状如彗而末曲或名蚩尤旗拂于东井自夏及冬不灭太史令张益孟光奏彗起尾箕尾箕燕分而拂东井东井秦分燕首兆乱于秦东胡鲜卑歴世称燕今慕容暐父子兄弟亡处而不报圣朝职爵鳞次执权乘势驰轮跃焉贵荣莫与为二冝少抑退除其渠帅夫蝮蛇螫手壮夫解腕象告兆事应无差坚不纳后慕容氏遂称王于燕地】荆州占曰彗星干犯东井则大臣谋其国用兵期百八十日　石氏曰彗星出东井其国兵大起车骑满野有军大战将军有死者若大臣有诛期三年中六年逺九年　郗萌占曰扫出东井上茎煞渐渐长上白下赤状如矛刄此为兵灾乃太白之变陈卓曰彗星出东井民人防言国政崩坏天下大水陈卓曰彗在东井大人死见三十日兵将当之见五十日相当之时见七十日主当之
　　鬼彗孛犯舆鬼
　　石氏曰彗孛干犯舆鬼大兵横行近期一年逺三年天子小赦除咎　石氏曰彗星出舆鬼国有大兵战死于野骸骨满坑人民疾病死者纵横期不出三年王者以赦除咎则灾消矣　石氏曰彗星出舆鬼名曰丧楼皆以赦解应之　荆州占曰彗星出舆鬼有丧　陈卓曰彗星出舆鬼人民疾病死者半棺木贵
　　栁彗孛犯栁
　　甘氏曰彗孛干犯栁国诛大臣兵丧并发外臣凌主天下倾危期三年【按班固天文志曰孝武建元三年三月有星孛于注张歴太微干紫宫至于天潢其后济东胶西江都王皆坐法削黜自杀淮南衡山谋反而诛之】荆州占曰彗星干犯栁周国当之期九十日　黄帝占曰彗星出张注之间状如吹之火且燃此星出有兵灾此荧惑之变见一过一年兵起国亡　巫咸曰彗星出栁国诛大臣兵丧并起强臣凌主天下倾危其国大旱民以饥死期三年逺五年　陈卓曰彗星出栁有兵臣凌主大旱谷贵　诗纬含神务曰彗星守咮南夷将为乱【按司马彪天文志曰孝明永平八年六月壬午长星出栁张三十七度犯轩辕刺天船大陵微气至上阶凡五十六日去栁周也是歳受雨水郡十四伤稼】
　　七星彗星犯七星
　　甘氏曰彗星干犯七星邦有乱臣国主不定兵起宫殿贵臣戮大臣相疑近期七十日逺期百八十日　荆州占曰彗星干犯七星其国有大兵不出百八十日　河图曰彗孛出七星天子与圣叶期三年圣人出　甘氏曰彗星出七星国有叛臣人主不安兵起宫中大臣戮死贵人当诛若有水灾民饥期不出三年逺三年【按宋书天志曰魏齐王正始六年八月戊午彗星见七星长二丈色白进至张积二十三日灭七年十月癸亥又见轸长一丈积一百五十六日灭九年二月又见长六尺色青白芒西南指七月又见翼长三尺进至轸积四十二日灭嘉平元年司马懿诛曹爽兄弟及其党与皆夷三族京师严兵实始剪魏三年诛楚王彪又袭王陵于淮南淮南东楚也幽魏诸王于邺】　郗萌曰扫星出七星张之间状如布从风如靡此星为兵戎荧惑之变也　郗萌曰彗星出七星张之间状如欻之火且燃为兵荧惑之变也
　　张彗孛犯张
　　甘氏曰彗孛干犯张其国外内用兵王徙宫天下半亡石氏曰彗星出张天下大乱有兵王者徙宫殿天下
　　半亡人民惶惶无有聊生见五十日期三年七十日期五年百日期七年百五十日期九年必发【按司马彪天文志曰王莽地皇三年十一月有星孛于张东南行五日不见后一年正月光武起兵防陵防下乡新市贼张卬王常及更始兵亦至俱攻破南阳斩莽前队大夫甄阜属正梁丘赐等煞其士众数万人更始立为天子至河南都洛阳西入长安败死光武兴于河北复都洛阳】陈卓曰彗星出张大旱谷石三千粟尤甚宋天文志曰魏明帝景初二年八月彗孛星见张长三尺逆西行三十一日灭占曰为兵丧张周分野洛邑恶之其十月斩公孙渊明年正月明帝崩晋武帝太康二年八月有星又孛于张四年三月戊申孛于西南四年三月癸丑齐王攸薨四月戊寅任城王陵薨五月己亥琅琊王佃薨十一月戊午新都王该薨
　　翼彗孛犯翼
　　黄帝占曰彗星干翼国用兵大臣有忧逺期百八十日甘氏曰彗孛干犯翼其国有大兵芒所指降伏近期
　　三年逺期七年　孝经钩命决曰天子失礼则孛于翼黄帝占曰彗星出翼轸之间天下皆谋上国有大丧
　　人主死亡必有大兵期不出三年　春秋运斗枢曰孛扫出翼轸之间天下有势皆谋　石氏曰彗星出翼其国有丧以水为饥民多流亡视芒所指必有降伏期三年逺六年【按宋书天文志曰魏明帝太和六年十一月丙寅有星孛于翼近太微上将星明年孙权有辽东之败权又自向合肥新城遣全琮攻六安皆不克而去又明年诸葛亮入秦川据渭南司马懿距之孙权遣歩隲诸葛瑾等临江夏江口孙韶张承等向广陵淮隂权以大众围新城以应亮于是帝自东征权及诣将乃退太和六年十二月陈王桓薨青龙元年夏北海王防薨三年正月太后郭氏崩也】郗萌曰彗茀出翼轸之间状如布从风而靡为兵灾荧惑之变也　石氏曰彗星守翼大臣谋反五谷贵　甘氏曰彗孛干犯轸兵防并起期百八十日逺一年【按宋书天文志曰晋武帝太始四年正月丙戌彗星见轸青白色二月皇太后王氏崩十月呉将施续防江夏或防襄阳后将军田章荆州刺史胡烈等破却之司马彪天文志曰孝献建安十二年十月辛夘有星孛于鹑首荆州分野时荆州牧刘表专据荆州益州从事周羣以为荆州牧将死而失主明年秋表卒子琮自代曹公将攻荆州琮惧举军诣公降也】
　　彗孛犯轸
　　巫咸曰彗星出轸天子崩兵丧并起满宫门车马无主民无定君期三年中五年逺九年王者以赦除咎则消矣









　　唐开元占经卷八十九
<子部,术数类,占候之属,唐开元占经>
　　钦定四库全书
　　唐开元占经卷九十
　　唐　瞿昙悉达　撰
　　彗星占下
　　彗孛犯石氏中官一
　　彗孛犯摄提一
　　石氏曰彗星出摄提天下乱帝自将兵于野兵起宫中王者有忧期不出二年　郗萌曰彗星出摄提主迷惑羣下争起
　　彗孛犯大角二
　　齐伯曰彗孛出大角傍可六七丈天下大乱兵大起国易政期三年中五年逺七年　按洪范五行传曰秦始皇帝三十七年五月彗星出于大角其长七尺以东北入于女御有一大星与星鬬于宫中三月　五月彗星尽大星乃亡始皇以六月乙丑死于沙丘及西南行至咸阳乃祸诸子女官及九卿皆死以兵天下大乱起而攻秦遂亡又曰五月彗星出于鹑首十五余日汉三年十月有彗星出于大角旬余乃入是时项籍为楚王覇主诸侯天下归心于汉楚将灭故彗除位也　郗萌曰彗星出入角可七八丈天下更政　钩命决曰天子失仁则彗守大角　黄帝曰彗星犯守大角大兵起国不安天子失御有亡国更政令　雒书说微示曰彗星贯坐乱起荆州曰彗星孛大角人主亡
　　彗孛犯梗河三
　　海中占曰彗孛干犯梗河天子慎边防乱中国　陈卓曰彗孛干犯梗河北兵为败　巫咸曰彗星出梗河四夷兵为败中国有边患若守之王者诛四夷期三年
　　彗孛犯招摇四
　　陈卓曰彗孛干犯招摇边兵大动期一年　石氏曰彗星出招摇突厥入防守之胜　黄帝攻胡星孛招摇【天官书曰汉兵伐大宛星孛招摇也】石氏曰彗星守招摇犯北主期出三年班固天文志曰汉孝武大初中星孛于招摇其后汉
　　兵击大宛斩其王
　　彗孛犯戈五
　　陈卓曰彗孛干犯戈主战单于大败期二年　玉厯曰彗星出戈北方兵起单于大败其国破亡期一年逺三年
　　彗星犯天枪六
　　甘氏曰彗星出天枪王者偹四夷防捍边境若有惊恐人民忧　陈卓曰彗星守天枪鈇钺大用诛杀不当多枭首之民
　　彗孛犯天棓七
　　圣洽符曰彗星出天棓兵大起五仗用国有忧期二年陈卓曰彗星守天棓兵四起
　　彗孛犯女牀八
　　石氏曰彗孛干犯女牀贵人暴诛期百八十日　齐伯曰彗星犯女牀贵人有忧若有暴诛者一曰贵女有罪者期百八十日逺一年
　　彗星犯七公九
　　甄曜度曰彗星出七公忠言者凶议人下狱政令不行王者信防邪臣在侧其国忧败
　　彗孛犯贯索十
　　春秋纬曰彗星出贯索大臣忧有反者海中占曰彗星出贯索必有反臣杀君若有大赦期百日逺一年　孝经内记曰彗星在天狱诸侯作祸
　　彗孛犯纪星十一
　　陈卓曰彗星犯纪星天下国相击若地震按班固天文志曰孝武建元三年四月星孛天纪四年十月而地震宋书天文志曰青龙四年十一月己亥彗星犯天纪景初元年六月地震　冥占曰彗星出天纪大臣相戮兵起宫中主后忧若出走期二年
　　彗星犯织女十二
　　陈卓曰彗孛干犯织女后族为乱贵女有诛者期三年文曜钩曰彗星出织女后党为乱贵女有诛者若有
　　女变期百八十日　按班固天文志曰孝武建元三年四月有孛星于天纪至织女其后陈皇后废　甘氏曰彗星出见织女有降主　运斗枢曰彗星出织女女主之党反
　　彗孛犯天市十三
　　石氏曰彗孛犯天市所犯者诛　巫咸曰彗星出天市豪杰内外俱起执令者死大臣有诛期三年　司马彪天文志曰孝献初平四年十月孛星出两角间东北行入天市中而灭占曰彗除天市将徙帝将易都是时上在长安后二年东迁明年七月至洛阳其八月曹公迎上都许何法盛中兴书曰哀帝兴宁元年八月有星孛于亢入天市后有龙相诛宝之乱　车频秦书符坚建元八年五月遣少弟阳平公融镇邺停防东苟太后以融少子忧甚比发三出送之垂半夜窃徃内外莫知太史令魏述夜奏天市南门内有后妃移动之像坚捡而知之惊曰天道与人何其不逺遂重星占
　　彗孛犯帝座十四
　　石氏曰彗孛犯帝座民人大乱宫朝徙治大臣不臣期三年　帝览嬉曰彗星出帝座大臣为乱守之不去贵人有变更政令
　　彗孛犯侯星十五
　　石氏曰彗孛干犯侯星兵起帝宫大国易治期三年若出侯星天下乱宗人相败若相攻士卒有急行不出其年
　　彗孛犯宦者十六
　　玉歴曰彗孛出宦者左右贵人有罪若刑于市者不出二年　按宋书天文志曰魏青龙四年十一月己亥彗星犯宦者刘向五纪论曰宦者在天市为中外有兵景初元年九月呉将朱然围江夏荆州刺史胡质击走之二年正月讨公孙渊
　　彗孛犯斗星十七
　　圣洽符曰彗星出斗星天下乱民不从市外不用事人民饥
　　彗孛犯宗正十八
　　甘氏曰彗星出宗正宗主有事若左右亲族有死者期百八十日逺一年
　　彗孛犯宗人十九
　　齐伯曰彗星出宗人王者同姓臣罪若亲族有谋者期不出一年
　　彗孛犯宗星二十
　　甄曜度曰彗星出宗星主恩薄以亲为疎简宗庙则彗出之　春秋纬曰彗星出宗星族人反
　　彗孛犯东西咸二十一
　　文曜钩曰彗星出东咸女主淫泆自恣宫门不禁若贵女有忧
　　彗孛犯天江二十二
　　巫咸曰彗星出天江天下大水舟船用五谷不登其歳人相食期三年　陈卓曰彗孛干歴天江大兵攻王国王者以赦除之则国丰平
　　彗孛犯建星二十三
　　陈卓曰彗孛干犯建星王失道忠言者诛贤士逃亡黄帝曰彗星出建星道路不通多盗贼子攻父弟攻兄守之则有大兵将军出行期一年逺三年
　　彗孛犯天弁二十四
　　帝览嬉曰彗孛出天弁宝玉大贵若籴贵五倍万物不兴其国饥　郗萌曰彗星入若守天弁者皆为囚徒起兵
　　彗孛犯河鼔二十五
　　郗萌曰彗星入河鼓且有兵　黄帝曰彗星出河鼓天下兵起大将出谋旗鼔立若守之有死将守中星大将死守旁两星小将死期一年中三年逺五年　春秋纬曰彗星出河鼔鼔鸣武士发天子赋
　　彗孛犯离珠二十六
　　石氏曰彗孛犯离珠后宫为乱若宫人有诛守之阳为大旱隂为大水五谷不登人民饥
　　彗孛犯匏二十七
　　石氏曰彗星干犯匏政乱近臣相谮宫有戮死者王者以赦除咎　玉歴曰彗星出匏人主因食而亡若果中有药害其君若食官忧　玉歴曰彗星守匏鱼塩贵十倍果物不成
　　彗孛犯天津二十八
　　石氏曰彗星犯天津贼断王道　郗萌曰彗星干犯入汉中有亡国当其野者变之　甘氏曰彗星出天津闗津不通若闗吏有忧若守之天下大乱津河隔塞有旱灾期三年　雒书摘亡辟曰彗星见汉中亡君之戒何法盛中兴书曰安帝隆安四年十一月星孛于贯索及天市中天津其时元显辅政刑罸不中故扫贯索发徭无度故扫天市建士失节故扫天津天津闗通万川利闗梁也天市货财帛周百姓也贯索平察刑狱无枉滥也而元显皆反之天若曰扫除秽恶令改革也显不悛遂致覆灭
　　彗孛犯王良二十九
　　运斗枢曰彗星出王良好游驰奉车反　齐伯曰彗星出王良兵马大动车骑行天下有急马多死一曰水道不通津开塞期二年逺三年　宋书天文志曰魏陈留王咸熈二年五月彗星见王良丈余色白东南指积十二日灭占曰王良天子御驷彗星扫之禅伐之表除旧布新之象白色为丧王良东壁宿又并州之分野八月晋王薨十二月帝逊位于晋
　　彗孛犯螣蛇三十
　　陈卓曰彗孛干犯螣蛇水道不通天下隔期二年　圣洽符曰彗星出螣蛇以水雨为害大水出万物不成民人饥一曰水防为败
　　彗孛犯阁道三十一
　　陈卓曰彗星干犯阁道王者居正殿不私行则灾自消甄曜度曰彗星出阁道天下津不通兵大起御道有
　　伏兵欲谋其主王者宜偹之
　　彗孛犯附路三十二
　　陈卓曰彗孛干犯附路道不通天下半隔期一年　海中占曰彗孛出附路天下大饥车骑满野道中纵横人主临兵期三年
　　彗孛犯天将军三十三
　　冥占曰彗星出天将军兵大起将军出旗陈立若守之大将死若有诛期不出二年
　　彗孛犯大陵三十四
　　文曜钩曰彗星出大陵国有大丧有土功坟陵之事若守之天子崩明审期不出三年逺五年　春秋纬曰彗星出大陵天子以不慈见犯复出之将反
　　彗孛犯天船三十五
　　春秋纬曰彗星出舟星外夷侵　巫咸曰彗星出天船天下大水舟船用事若外夷来侵水兵起期一年　按司马彪天文志曰汉孝明帝永平三年六月丁夘彗星出天船北长二尺所稍北行至亢南百三十五日去是嵗伊雒水溢到津城门坏伊桥郡七县三十二皆大水宋书天文志曰晋穆帝升平二年五月丁亥彗星出
　　天船在胃宿中四年五月天下皆大水
　　彗孛犯五车三十六
　　石氏曰彗孛干犯五车兵满野天下半倾百姓徙居去其土期三年　黄帝曰彗星出五车兵大起车骑行有攻战籴大贵人民饥彗若守之先起兵者昌后起兵者亡期三年　春秋纬曰彗星出五车谷霜兵起主卖位天下贤名起
　　彗孛犯卷舌三十七
　　帝览嬉曰彗孛出卷舌人主用防言诛忠臣贵人有戮死者一曰民多言讼不出年　春秋纬曰彗星出卷舌主以听防之主遇杀大臣反　按宋书天文志曰宋文帝元嘉二十八年五月彗星见卷舌入太微过帝座犯上相拂屏出端门灭翼轸三十年天子巫蛊呪咀事觉遂以杀逆害朝臣孝建元年荆江二州反皆夷灭卷舌呪咀之象彗之所起是其应也
　　彗孛犯天闗三十八
　　石氏曰彗星出天闗兵大起道路不通民多盗贼必有闗塞之事人主有忧　冥占曰彗星出天闗而守之天下道絶国多盗贼闗梁不通人主有忧期一年逺二年
　　彗孛犯南北河戒三十九
　　海中占曰彗星出南河蛮越兵起边域有忧若闗吏有罪者　郗萌曰彗星出天髙庙臣反名侯王起　海中占曰彗星守南河为大旱出北河夷为乱来侵中国若守胡军败又曰守北河为大水期不出三年石氏曰朝鲜之伐星拂河戒　按班固天文志曰汉武帝元封中星孛干河戒其后汉兵击拔朝鲜北为乐浪菟郡石氏曰彗孛干两戒间天子出走大臣亲盛亡王者以赦咎
　　彗孛犯五诸侯四十
　　石氏曰彗孛干犯五诸侯王室大乱兵起天子宫庙不祀　春秋纬曰彗星出五诸侯州牧反九州合谋玉歴曰彗星出五诸侯执政臣有谋若有被戮者贵人当之人主有忧期一年逺二年　司马彪天文志曰孝献建安十七年十二月有星孛于五诸侯时周羣以为西方专防土地者皆将失亡是时益州刘璋据益州汉中太守张鲁别据汉中韩遂据凉州宋建别据抱罕明年冬曹公遣偏将击凉州十九年获宋建韩遂逃于羌中病死其年秋璋失益州二十年秋公攻汉中鲁降也
　　彗孛犯积水四十一
　　石氏曰彗星干犯积水兵起宫门宗庙毁絶大臣有忧
　　彗孛犯积薪四十二
　　石氏曰彗孛干犯积薪有乱臣在宗庙
　　彗孛犯水位四十三
　　石氏曰彗孛干犯水位水道不通伏兵在水中以水为害　甘氏曰彗孛出水位天下以水为忧有兵起五谷不成人民饥
　　彗孛犯轩辕四十四
　　石氏曰彗孛干犯轩辕近臣诛灭宗族王者以赦除咎黄帝曰彗孛出轩辕皇后有忧若失势宫人不安人
　　主有忧　春秋纬曰彗星入轩辕后族乱　运斗枢曰彗孛出轩辕女妃为防　石氏曰彗星犯轩辕天下大乱易王以五色占期　黄帝占曰彗星入轩辕若守之天下大乱易王宫门当闭若女主死期三年逺五年
　　彗孛犯少微四十五
　　石氏曰彗孛干犯少微白衣聚者凶术士不显智者逃亡期三年　巫咸曰彗星出少微多能臣有死者若上臣有罪一曰法令臣有诛者　石氏曰彗星出少微士夫起　宋书天文志曰魏黄初六年十月乙未有星孛于少微歴轩辕占曰孛彗为丧除旧布新之象是时帝军广陵辛丑亲御甲胄跨马观兵明年五月文帝崩
　　彗孛犯太微四十六
　　春秋纬曰彗星茀干太微天子乱　陈卓曰彗孛干入太微帝宗后族为乱亡社稷一曰所犯者亡　圣洽符曰彗星入太微庭中臣谋主有兵起王者灾社稷其国忧期百八十日逺一年　郗萌曰赤黄星状如帚入太微妇女喜心出太微天子赐诸侯美女　春秋纬曰彗若出犯执法御史反　运斗枢曰彗孛出若干太微法式灭帝死于野　春秋纬曰彗星出而茀太微天下乱不过三五必易政以色占期　按司马彪天文志曰孝灵光和五年七月彗星出下台东南行入太微至太子幸臣二十余日而消彗入太微天下易主至中平六年宫车晏驾孝献建安二十三年三月彗孛晨见东方二十余日夕出西方犯歴五车东井五诸侯文昌轩辕后妃太防锋炎指帝座二十五年正月魏文帝受禅　玉歴曰彗星出太微帝宗后族为乱大臣弑主谋在亲戚御臣王者有忧期三年　石氏曰彗星出太微中宫火大起杀人　甘氏曰彗星出太微天庭中有立王若徙王孝经雌雄图曰彗在太微君害臣　玉歴曰彗星犯
　　太微天子妃后去宫人不安女主有忧
　　彗孛犯黄帝座四十七
　　石氏曰彗孛如粉絮入太微犯守帝座国有崩丧大臣立主【石氏曰王者以赦除咎】天下大乱兵起若犯守四帝辅臣有诛执政者亡期三年　石氏曰彗星如粉絮犯座星兵丧并起又大彗茀干犯座星王者亡子孙不昌王者循孝于天奉宗庙郊祠则灾除　雒书说徴示曰彗指帝座四旁中大乱　荆州占曰星鋭如剑正赤直扺座星天子惊兵一曰惊火又云星如苴菷扺座星旁左右诸臣兵起内乱　陈卓曰星状如帚正赤扺圣座星妇女兵
　　彗孛犯屏星四十八
　　玉歴曰彗星出屏星守卫臣有谋若有罪执法者当之
　　彗孛犯郎位四十九
　　陈卓曰彗孛干犯郎位臣失势　运斗枢曰彗出郎位郎官谋反天子因官郎位所主之官也　王歴曰彗星出郎位左右守卫为乱若有谋者人主惊偹之
　　彗孛犯郎将五十
　　玉歴曰彗星出郎将大将有诛若有罪一曰大臣为乱有兵起
　　彗孛犯常陈五十一
　　甘氏曰彗星出常陈若守之王者出诛左右守卫之臣一曰若防守者有死期三年
　　彗孛犯三台五十二
　　黄帝曰彗星出上台司命有兵起大臣三公有自出者若守之贵臣有诛上公有忧期百八十日逺一年　黄帝曰彗星出中台司中姧臣有谋兵大起贵人当出彗若守之中公有罪若忧诛　黄帝曰彗出下台司禄近臣有罪若忧死若守之贵人多死下公当之将忧皆不出三年　运斗枢曰彗星出三台西相反出其中太尉反出其东大司马反　按韦昭洞纪曰汉灵帝光和五年彗星出下台十月太尉许盛免孝经内记曰彗在三台臣害君者也　宋书天文志曰晋惠帝大安二年三月彗见东方指三公占曰兵丧之象三台为三公是年冬成都河间攻洛阳三年正月东海王越长沙王反张方讨之　雌雄图曰彗星出三台有隂谋奸轨起一曰宫中火起一曰臣害君祸大起
　　彗孛犯相星五十三
　　陈卓曰彗孛干犯相星辅相忧不出一年天下变更其令民多移徙
　　彗孛犯天牢五十四
　　雌雄图曰彗星出天牢诸侯作祸相贼害　荆州曰彗星出天牢豪杰中外俱起　齐伯曰彗星出天牢贵人多下狱者若大臣有戮其国亡期百八十日逺一年
　　彗孛犯文昌五十五
　　石氏曰彗孛干犯文昌则辅臣受殃近期三年逺期六年　运斗枢曰彗星出文昌上将星大将军反出次将左右将军反出贵相大司徒反出司禄得势大臣反出司命天下有权者俱反乱尤甚　合诚图曰彗星出而茀文昌天下大乱政以色占　甘氏曰彗星出文昌若守之天下大乱大臣受殃国易政各以五色占之近期一年中二年逺三年
　　彗孛犯北斗五十六
　　春秋纬曰星茀于北斗中有雄圣人受命天子　潜潭巴曰星孛于北斗璇玑更授天子起走　感精符曰孛贼入北斗中者大国结谋伐天子运枢行之主号诸侯争权天下皆叛兵合祸构逆乱之变也　辨终备曰彗入北斗帝宫空　按韦昭洞纪曰顷王六年彗星入北斗晋赵有率诸侯平周乱立王子班是为匡王　宋书天文志曰义熈十四年五月壬子孛于北斗魁中癸亥彗星出太微西柄起上相星下芒衡长至十余丈进扫北斗紫微中占曰彗出太微社稷亡天下易王入北斗紫微帝宫空一曰得圣主是年宋髙祖受宋公防帝元熈元年七月晋帝逊位髙祖入宫也　感精符曰星孛入北斗兵大起将有以外制权以兵为政者　坤灵图曰至德之萌黄星孛于北斗必以戊巳日其光无芒文行无武动事莫之敢拒者　汉含孳曰彗星入北斗强国乱　钩命决曰周襄王不能事其母孛入北斗　甘氏曰彗茀流入北斗魁中得名人其不入北斗魁失名人刘向鸿范传曰孛入于北斗邪乱之臣将弑其君
　　京房曰星孛入北斗则大臣叛　郗萌曰赤星入北斗中国使匈奴　荆州占曰彗星流入北斗诸侯戮春夏期三月秋冬期一年　黄帝曰彗星出北斗长可八九尺天下更政易王暴兵卒起期百八十日若一年　春秋纬曰彗星出北斗九星中九卿反如星所主其政毁其人乱　潜潭巴曰彗星芒出于斗枢天子亡诸侯息雌雄图曰彗星出北斗中宫中火起　石氏曰彗星
　　出北斗长可七八尺天下大乱国易政有兵起若大战先起者亡中起者殃后起者昌期三年中五年逺九年海中占曰彗星出北斗大臣谋反兵大起　按洪范
　　天文星象变占曰汉武建元三年三月有星孛于王良芒自太微经斗内至天汉其后济东王胶东王江都王皆坐法削黜自杀衡山王反诛之也　又曰若入斗魁大臣诛死若被诛三日乃占春夏期三年秋冬期一年魏氏图曰菷星出于斗中者宫中失火烧宝　郗萌
　　曰彗星出北斗长可八九丈名曰勉功勉功出天下更政　荆州占曰彗星出北斗之中反而入北斗后将得大臣其出北斗亡大臣其一西一东害于侯公一南一北戒在金革一入一羸天下不宁　荆州曰彗星出北斗中圣人受命　冥曰彗星出北斗必有大战流血若入斗中得名将不入斗中失名将各以其日占知其国不出其年　石氏曰孛星出北斗中大臣诸侯有受地　巫咸曰彗星见于北斗天下更政　洪范传曰孛星见北斗中大臣诸侯有受诛者一曰受兵　甄曜度曰彗孛贯北斗下有杰王五军合　演孔图曰彗星守北斗天帝谋易王　春秋纬曰彗星守北斗强国发诸侯争天下　海中占彗孛守北斗强国发兵大臣争权大人有忧国易其主天下不宁守之三日以上大臣当诛期三年逺五年　按左氏传鲁文公十四年七月星孛于北斗周内史叔服曰不出七年宋齐晋之君皆将死乱后十六年宋襄夫人使昭公田孟诸而弑之十八年齐阎职反邴歜弑懿公于申池宣公二年晋赵穿弑灵公于桃园杜预曰史服但言事不论其占服防曰晋赵盾弑灵公也　春秋纬曰彗星出辅星庶雄起陪臣反
　　彗孛犯紫宫五十七
　　感精符曰星孛于紫宫将有隂谋反者　陈卓曰星孛于紫宫有大变拔兵上殿一曰入紫微宫有竒令　春秋纬曰彗星入紫微宫其国谋反　黄帝曰彗星出而扺紫宫天下大乱　荆州曰彗星出长垣边反　又曰彗星而扺紫宫天下易政　按司马彪天文志曰孝灵中平五年二月彗星出奎逆行入紫微宫复出六十余日乃消占曰天下易主明年宫车晏驾　韦昭洞纪曰汉黄龙元年三月有星孛于王良阁道入紫宫十二月宣帝崩　黄帝占曰彗星出紫宫入守之宫中有兵天下大乱有亡主国易政以五色占其国期百八十日中一年逺三年　按司马彪天文志曰孝献建安九年十月有星孛于东井舆鬼入轩辕太微十一年正月有星孛北斗首入斗中尾贯紫宫及北辰占曰彗扫太微紫宫人主易位其后魏文帝受禅　司马彪天文志曰孝章建初元年十二月戊寅彗星出娄二度长八九尺稍入紫微宫中百六十日消灭大人忌后四年六月癸丑明德皇后崩　荆州曰彗星守天子宫有乱天子之政者
　　彗孛犯北极钩陈五十八
　　春秋纬曰彗星入枢名人起相诛天下乱　冥曰彗星出北辰臣谋弑主有自立王彗耀刺下为寇害期一年　春秋纬曰彗星入枢期八年五霸起帝主亡　荆州曰彗星刾天枢五精之类谋　黄帝曰彗星入守北辰除旧布新三王立五旗生有端命之应名人起兵天下大乱君臣相诛期不出百八十日中一年逺三年石氏曰彗星出钩陈臣弑其主若入守钩陈幸臣乱宫若有诛者期不出一年逺三年
　　彗孛犯天一太一五十九
　　黄帝曰彗孛干厯天一则宫门不闭王者内不安近臣乱不出三年
　　彗星犯石氏外官二
　　彗孛犯天库楼一
　　春秋纬曰彗孛出天库楼兵动惊主泣血下不听　石氏曰彗星出库楼天下兵起车骑满野库兵用一曰民以饥兵起期三年
　　彗孛犯南门二
　　玉歴曰彗星出南门有兵起兵器用若道路不通
　　彗孛犯平星三
　　齐伯曰彗星出平星执法臣忧政令不行国失纲纪石氏曰彗星平星主以峻法为过海内乱
　　彗孛犯骑官四
　　春秋纬曰彗星出骑官英雄起天子忧　甘氏曰彗星出骑官士卒发用兵骑出若守之将军若有死者期三年
　　彗孛犯积卒五
　　甄曜度曰彗星出积卒为谋星去疾谋不成若守之主将有忧　春秋纬曰彗星出积卒卫士并为乱祸不成
　　彗孛犯星六
　　文曜钩曰彗星出星珠玉有出者宝物大贵若守之君臣不和上下乖离
　　彗孛犯傅说七
　　春秋纬曰彗星出傅说主以祠非其神失礼为内外所谋巫祝起天下匿防在宫中　石氏曰彗星出傅说王者后宫少子孙若守之有絶祀之君
　　彗孛犯鱼星八
　　春秋纬曰彗星出鱼星后党反　玉歴曰彗星出鱼星天下大水海鱼出名水溢若守之天下大旱鱼行人道不出其年
　　彗孛犯杵星九
　　甘氏曰彗星出杵星歳大饥有兵起民以米粟为忧若絶军粮
　　彗孛犯鼈星十
　　圣洽符曰彗星出鼈星有大水白衣之防若有水令若守之其国大旱
　　彗孛犯九坎十一
　　齐伯曰彗星出九坎有水旱之灾出南则大旱出北则大水
　　彗孛犯败臼十二
　　甄曜度曰彗星出败臼天下有急兵当于米粟之事国有忧期二年
　　彗孛犯羽林十三
　　春秋纬曰彗星出羽林军人谋反　海中占曰彗孛出羽林兵起宫中臣弑其主大人被甲有亡国若守之三十日国破主亡期三年　春秋纬曰彗星出垒城校尉以反军成
　　彗孛犯北落十四
　　冥占曰彗星出北落若守之兵起大战若杀大将人主自将兵于外四夷作乱期三年逺五年
　　彗孛犯土司空十五
　　文曜钩曰彗星出土司空兵大起有土功事若营室一曰大将忧期一年
　　彗孛犯天仓十六
　　巫咸曰彗星出天仓兵革大起粟大出天下民饥以粟为忧若有转输之事　海中占曰彗星出天仓天下粟出若守之久国无储粮人民饥期三年
　　彗孛犯天囷十七
　　巫咸曰彗星出天囷仓库虚空无储积有出粟天下大饥人民流移期二年
　　彗孛犯天廪十八
　　帝览嬉曰彗星出天廪其国大饥仓粟出廪人饥死其分兵起期不出三年
　　彗孛犯天苑十九
　　春秋纬曰彗星入天苑都防反　黄帝曰彗星出天苑兵大起马多发牧畜不蕃多有死者一曰禽兽麞鹿多死按司马彪天文志曰孝安永初三年十二月乙亥彗起天苑南东北指长六七丈色仓天苑为外兵起是后羗兵讨贼杜季贡又使乌丸击鲜卑又使中郎将任尚防羗校尉马贤击虏皆降之
　　彗孛犯参旗二十
　　春秋纬曰彗星出天弓暴骨将死死尸满谿流血千里石氏曰彗星出参旗天下大乱兵起弓弩用大将出
　　有变一曰弓弩大贵期三年
　　彗孛犯玉井二十一
　　玉歴曰彗星出玉井兵大起强国失地一曰彗守玉井天下大水河海溢流民多没死
　　彗孛犯屏星二十二
　　甘氏曰彗星出屏星大臣有戮国有忧一曰彗守屛人民疾疫有移国
　　彗孛犯厠星二十三
　　圣洽符曰彗孛出厠大人有忧若厠有谋兵欲害主一曰彗星入厠天下饥人相食期二年
　　彗孛犯矢星二十四
　　齐伯曰彗星出矢星若守之贵人多患腹而死若人民多死以五色占黄则吉青白疾黒死
　　彗孛犯军市二十五
　　甄曜度曰彗孛出军市大兵起军粮絶天下大饥将士离防兵多死亡期二年
　　彗孛犯野鸡二十六
　　海中占曰彗星守野鸡大将死军市破诸侯相攻有亡国期三年
　　彗孛犯狼星二十七
　　黄帝曰彗星出狼星国有急兵名将出行将军有忧若守之必有千里之行大战流血死者大半期三年中五年逺七年　运斗枢曰彗星出狼弧主以恣侵为过外夷反
　　彗孛犯弧星二十八
　　石氏曰彗星出弧星弓矢大用大兵起其国乱惊人民不宁多盗贼　按司马彪天文志曰孝灵光和三年冬彗星出狼弧东行至于张反去后四年京都发兵击黄巾贼
　　彗孛犯老人星二十九
　　巫咸曰彗星出老人其色黄王者昌若守之赤彗三芒人主受殃老者不康
　　彗孛犯天稷三十
　　海中占彗星出天稷歳大饥五谷不成人民流亡社稷不安
　　彗星犯甘氏中官三
　　彗星犯天理一
　　春秋纬曰彗星出天理大司空斩将逐天子
　　彗孛犯防星二
　　彗孛星近防星王者不宜出宫下有谋乱不过七十日
　　彗星犯造父三
　　陈卓曰彗星入造父若守之仆御谋弑主有斩死者兵尽起
　　彗孛犯卧星四
　　春秋纬曰彗星出卧星尚书反人星一名卧星也
　　彗孛犯扶筐五
　　陈卓曰彗星出扶筐将作反
　　彗星犯酒旗六
　　春秋纬曰彗星出酒旗主以酒过为相所害
　　彗孛犯诸王七
　　春秋纬曰彗星出诸王星诸侯穪王皇以南呉楚北燕赵东齐宋西秦晋
　　彗孛犯恠八
　　春秋纬曰彗星出司恠主多妖祥僻伪起大臣侯王代主位
　　彗星犯天高九
　　春秋纬曰彗星出天高庙臣反名王起改号
　　彗孛犯天演十
　　春秋纬曰彗星出天演但闻之将反
　　彗孛犯天街十一
　　运斗枢曰彗星出天街五侯并起天子自理海中占曰彗星出天街内有贼人
　　彗孛犯甘氏外官四
　　彗孛犯鈇锧一
　　春秋纬曰彗星出斧　淫兵多主以妄诛将锧之臣反
　　彗孛犯阙丘二
　　春秋纬曰彗星出阙丘帝灭
　　彗孛犯巫咸中外官五
　　彗孛犯长垣一
　　甘氏曰彗星出长垣大臣谋反兵起宫中天下有乱亡国人主有忧期不出二年　春秋纬曰彗星出长垣边反
　　彗孛犯天廏二
　　陈卓曰彗星出天廏守之天下名廏有失火者若移徙一曰天下廏车马有恠　春秋纬曰彗星出廏官法令违法度数起变臣执主势


　　唐开元占经卷九十
<子部,术数类,占候之属,唐开元占经>
　　钦定四库全书
　　唐开元占经卷九十一
　　唐　瞿昙悉达　撰
　　风占
　　候风法
　　凡候风必于髙平畅达之地立五丈竿以鸡羽八两为葆属竿上候风吹羽葆平直则占亦可竿首作槃作三足乌于槃上两足连上而外立一足系下而内转风来则乌转回首向之乌口衔花花旋则占之羽必用鸡取其属巽而能知时羽重八两以相八风竿长五丈以法五音乌者日中之精巢居知风乌为其首也今按古书云立三大五尺竿以鸡羽五两系其端羽平则占然则长短轻重惟其适宜不在过泥但须出众中不被隐蔽有风即动直而不激便可占候羽毛必须五两以上八两以下盖羽重则难举轻则易平时常占候必须用乌行军权设取便用羽作葆之法取鸡羽中破之取其毛多处以细绳缚内中夹之长三四尺许属竿上其触鹿扶摇四转五复之风各以形状占之
　　风名状
　　尔雅曰风而雨土曰霾隂而风曰曀日出而风为暴回风为飘焚轮谓之頺扶摇谓之猋
　　李淳风曰按占风之家多云发石折木扬沙走石等语若每占中俱着此语其文至繁今輙以一家例之
　　古云发屋折木扬沙走石今谓之怒风多为不吉之象　一日之内三转移方古云四转五复今谓之乱风乱风者狂乱不定之象　无云晴爽忽起大风不经刻而止絶絶复忽起古云暴风卒起乍有乍无今谓之暴风暴风王有卒暴事　鸣条摆树萧萧有声今谓之飘风善恶依经防　迅风触尘蓬勃古云触尘蓬勃今谓之勃风　回旋羊角古云扶摇羊角今谓之囘风囘风者旋风也囘风卒起而圜转扶揺有如羊角向上转轮有自上而下者有自下而上者或平条长或磨地而起緫谓之囘风亦专有占　古云清凉温和尘埃不起今谓之和风　古云暗防昏浊寒尅者今谓之霾曀
　　凡风和畅清悦温凉适时埃尘不起人情恬淡是谓祥风　天色晦暝云气昏浊风声寒惨埃壒蓬勃是谓灾风　风势纷杂交乱乍起乍止深藏莫测其声聒耳是谓小人魅惑风　风势暴起南北不定离合氛埃是谓上下不宁风　风势冥冥白日隂惨黄雾四合是谓政化未明风　风势慽慽南北杂乱髙下蓬勃是谓大兵将至风　风势凛烈人懐战栗是谓刑罚惨刻风　风声啾唧惨切令人悲为大防风　风声歘歘如火奔驰乍起乍息为旱火风　连风冥晦四日五日人皆悲伤为大水杀人风
　　凡吉祥之风日色清明风势和缓从岁月日时徳上来或乘王相而来去地稍髙不扬尘沙人心喜悦是谓祥风人君德令下施之应
　　凡防灾之风日色白浊天气昏寒风声呌怒飞沙卷尘乘刑杀而至当详五音定八方观其起止占之　今略诸家寒尅白浊为例诸称寒尅白浊今谓之灾气　诸称清明温和谓之和风　诸称大风寒日无光沉没雾气今云昏气
　　诸例
　　黄帝占曰凡风之动皆不安之象也若在山川海濵空穴之间风所出处皆不可占之以为常式若在宫宅城营之内战阵之所风势异常沙走石日光昏浊则必占之
　　凡人君理顺四时则春无凄风夏无苦雨先王之治以天下为家兆民为子风起异常用意察之若纷错交横离合氛埃相注此风之应必在人主
　　李淳风曰巽为风风占灾异最騐凡候风须筑髙二十四尺于上设竿令其四达无隠则逺近皆知期尅不爽矣
　　凡鸣条以上怒风起止皆详其五音与岁月日时刑德合冲墓杀五刑生克王相囚死以言吉凶仍以六情推之万不失一
　　凡年月日时四杀五墓风从上来白浊昏寒皆为凶风其日三刑最急坐不及起有贼来暴至若行即防伏兵平时无兵防人谋害
　　凡年月日时刑杀五墓风起日色白浊日气昏寒兴兵动众逢之急整武偹
　　凡两军相当以分主客以日辰所得纳音为各以时下十二时辰与风所来方为主若日辰纳音能克时辰及方为客胜时下支神及风来方能克纳音则客败主人胜寻常家居亦以此分内外
　　凡恶风黒风三刑冲破墓杀风当日有大雨及三日内有大雨其灾皆散一曰宫日风当日雨徴风三日雨羽风五日雨商风七日雨角风九日雨但依日数得雨皆解
　　凡风自冲来为殃为防为火为兵为大人死以占何国若当时有大雨即不占
　　凡风滚雨及风后降雨皆雨气也不占
　　凡风从太岁上来鸣条摆树而天色清爽日光明盛着体清凉温和者祥风也天子有德令法不私大臣畏慎国昌民安之象若风势蓬勃尘蔽天着人寒惨日白无光兼刑带杀则为国有暴令　月建为大臣　日为令长　时来为民
　　凡风湿热逼人着地走石吹沙鸣条落叶为囚风以日辰占何国饥荒人不安
　　风势和缓不尘土气色清温日光皎防以日辰占何国岁美人安
　　凡风起岁月日时德上鸣条落叶及宫日宫时天门干上发风皆吉风　五音之日风起岁月日时刑上黒色勃勃然经刻防防不见人形是谓妖风宫日为君以下四日为大臣死其分下不熟民灾以日占国
　　干德
　　甲丙戌庚壬为阳阳德自处　甲德在甲　丙德在丙戌德在戍　壬德在壬此谓自处
　　乙丁己辛癸为隂隂德在阳　乙德在庚　丁德在壬己德在甲　辛德在丙　癸德在戍此谓在阳取合
　　为德也
　　支德
　　嵗月日时在巳德在子　在丑德在午　在寅德在未在卯德在甲　在辰德在酉　在巳德在戌　在午
　　德在亥　在未德在子　在申德在丑　在酉德在寅在戌德在卯　在亥德在辰以次顺行前五辰是也月干德
　　寅午戊月德在丙　亥卯未月德在甲　申子辰月德在寅　巳酉丑月德在庚
　　三合
　　申子辰　亥卯未　寅午戌　巳酉丑
　　六合
　　寅亥　子丑　卯戌　辰酉　巳申　午未
　　德干合
　　甲己　乙庚　丙辛　丁壬　戊癸
　　岁月日时杀
　　寅午戌杀在丑　巳酉丑杀在辰　申子辰杀在未亥卯未杀在戌
　　吟呻杀
　　四孟月在酉　四仲月在巳　四季月在丑
　　嵗月日时刑
　　子刑卯卯为刑下子为刑上　丑刑戌戌为刑下未为刑上　寅刑巳巳为刑下申为刑上　卯刑子子为刑下卯为刑上　辰刑辰　巳刑申申为刑下寅为刑上午刑午　未刑丑丑为刑下戌为刑上　申刑寅寅
　　为刑下巳为刑上　酉刑酉　戌刑未未为刑下丑为刑上　亥刑亥
　　凡刑下来者祸浅刑上来者灾深自刑者兼刑上刑下其灾尤深谓之三刑者刑上刑下自刑也
　　五墓
　　亥卯未木墓在未　寅午戌火墓在戌　申子辰水墓在亥　巳酉丑金墓在丑　土墓在辰
　　干刑
　　甲刑戊　乙刑己　丙刑庚　丁刑辛　戊刑壬　己刑癸　庚刑甲　辛刑乙　壬刑丙　癸刑丁
　　冲破
　　十二支冲子冲午午冲子　丑冲未未冲丑　寅冲申申冲寅　卯冲酉酉冲卯　辰冲戌戌冲辰　巳冲亥亥冲巳
　　五音六属法
　　五音　一言宫　三言徴　五言羽　七言商　九言角　六属　庚属震　辛属防　戊属坎　巳属离丙属艮　丁属兊　子午属庚　丑未属辛　寅申属戊　卯酉属己　辰戌属丙　巳亥属丁
　　干主甲子壬午　甲为阳日之始壬为阳日之终子为阳辰之始午为阳辰之终干初在子则四在午干主阳内子外午内为始外为终也
　　坤主乙未癸丑　乙为隂日之始癸为隂日之终丑为隂辰之始未为隂辰之终坤为初在未四在丑坤主隂故内主未外主丑
　　震主庚子庚午　震为长男干初九主甲对于庚故震主庚以父授子故主子午与父同也
　　巽主辛丑辛未　防为长女坤初主乙乙与辛对故防主辛以母授女故主丑未与母同也
　　坎主戊寅戊甲　坎主中男故主中干中辰
　　离主巳卯巳酉　离为中女亦主中干中辰
　　艮主丙辰丙戌　艮为少男干上主壬对丙故主丙辰丙戌是第五配
　　兊主丁巳丁亥　兊为少女坤上主癸对丁故主丁巳丁亥是第六配
　　以地十二辰合十干以十干所属者命之以其言数纳其音以主一日日辰相配共得一音此纳音之法也
　　纳音
　　甲子壬申甲午庚辰壬寅庚戌为阳商　乙丑癸酉辛亥乙未辛巳癸卯为隂商　丙寅戊子甲辰甲戌丙申戊午为阳徴　丁卯己丑乙巳乙亥丁酉己未为隂徴戊辰庚寅壬午壬子戊戌庚辰为阳角　己巳辛卯
　　癸未癸丑己亥辛酉为隂角　庚午丙戌戊申戊寅庚子丙辰为阳宫　辛未丁亥己酉己卯辛丑丁巳为隂宫　甲申壬辰丙午甲寅丙子壬戌为阳羽　乙酉癸巳丁未丁丑乙卯癸亥为隂羽凡言宫商角徴羽日皆依此
　　地十二辰五音法
　　子主阳宫土主帝王　丑为阳徴火主旱主火灾主宫寺主口舌　寅为阳徴火主旱主火主烽燧　卯为阳羽水主雨霖主水主雾　辰为阳商金主大将军主吏士　巳为阳角木主疾病主忧患　午为阳宫土主后妃　未为隂徴火主庶人主土功主蜚防主诏诰主书檄主旱　申为隂徴火主邮驿尉侯主旱火　酉为隂羽水霜雪主雷电主沉隂主雹　戌为隂商金主小将主兵刄　亥为隂角木主死防哭泣
　　李先生曰自午至巳皆为隂律所生故为阳自午至亥皆为阳律所生故为隂
　　五音相动风占
　　宫日风从子午宫来为宫动宫主人君出行急风暴起急出有急令慢风慢出有喜令以干占知逺近　宫日风从阳宫来山陵崩壊人君出行地动旱有土工风从隂宫来地震裂若后岀行又为旱又曰阳宫之日风从子午宫来君出行隂宫之日风从子午宫来后出行宫日风从子午宫来时加子午为重宫君欲行大臣走又为风雨不调
　　宫日风从丑未寅申徴来为宫动徴有火烛有土功寳物出有兵
　　时加徴为重徴有义兵行有土功有诏令谓之义风宫日风从夘酉来为宫动羽且有大雨不则大臣出走若复为旱宫君羽臣君怒臣走宫土羽水土盛水衰水衰则火起故复为旱也
　　时加羽为重羽即有雨五谷成
　　宫日风从辰戌商来为宫动商有兵行且有客兵来时加辰戌为重商有兵殃
　　宫日风从巳亥角来为宫动角有兵战人主忧客兵伤有防从阳商来邉兵战有大防宫为土为君角为木土动木不胜故君凶木主哭泣故主防
　　时加巳亥为重角君不昌有大防
　　宫日大风从干来有暴雨涌水若风不尘气色和畅日光明盛不寒惨者国有善令　艮来山陵崩坏人君出行水涌地裂　巽来蝗虫生害五谷　坤来有土功走兽为害己上时加宫则占
　　徴日风从阳宫来土功起大旱火灾顿起宫寺　风从隂宫来太子有疾
　　时加徴为重徴有土功火灾起
　　徴日风从丑寅阳徴来有火灾君有恐走兽为人害宫寺多焚从王相来嵗太旱又多火灾　风从未申隂徴来人君忧走兽为火灾一曰六畜多死　时加丑寅未申为重徴国四门闭为火事
　　徴日风从阳商来有急兵人主出以兵自守期七日若七十日　从隂商来有急兵战一曰风从阳商来辅臣强大臣死民有殃以日占国
　　徴日风从阳羽来四邻有事寳物出隂盛于阳且有雷电霜雹诸侯大臣多失多火四夷有兵　从隂羽来寳物出多震雷四夷有事
　　徴日风从阳角来有兵边有急金克木木子火反克金故有兵亦为有防　从隂角来邉有惊火一曰邉兵大起春有防
　　羽日风从阳宫来人持财物聚君有吏令邉兵起土功兴将受命有集防有寒雪雹　风从隂宫来暴寒伤物有水有土功兵集
　　羽日风从阳宫来国有兵有急令臣有忧闗梁塞道路不通　从隂徴来边兵忧
　　羽日风从羽来有白衣聚有大防大寒雪雹期五日若五十日且有大雨雨从南方来国有忧人多病雨从北方来贼聚水中且有雪雹阳羽日应隂羽夜应
　　羽日风从商来有兵围城不战边有急闗梁不通大雨客兵不利金水子母和故不战羽为角除害象臣为君讨贼故动必大雨不出战故也
　　羽日风从角来邉有兵围城城破一曰兵不解　时加己亥为重角有围城有大防
　　商日风从阳宫来戒太子忌怒人臣有急兵宫土商金母忧其子故为太子亦为人主有疾　从隂宫来庶子有忧有急变兵起北方
　　商日风从徴来国邑受令兵行将在外兵还不战臣受兵令而行徴为号令商为兵商受徴尅故兵退一曰小旱　时加徴为重徴有火有大旱
　　商日风从羽来大雨水岁大荒国忧乱有兵起东方羽水从金生故有大兵大水之事
　　商日风从阳商来有白衣聚众且有大水关梁不通大将出忌外兵邑有小冦人主忧国门四闭兵在西方从隂商来国有大殃粟贵国有兵风怒期七日七十日有急令兵大起商为金二金并行故有大防一曰商日风从商来大臣死
　　商日风从阳角上来有猝兵有急令　从隂角上来有防土功作
　　角日风从阳宫上来兵从中起君忧国门四闭　从隂宫来有大防贵人多疾病有土功宫为君角主防死故有大防
　　角日风从徴上来大臣灾亦防火防生粟贵一曰吏捡人财有兵仓粟寳物出
　　角日风从羽上来有大雨土功兴邉有兵卿大夫多口舌疾病亦为夷人相夺
　　角日风从商来有急兵一曰臣不忠
　　角日风从阳角来邉兵起人主忧有贼至战不胜多死从隂角来有兵有大防一曰逺防至　时加角有防有邉兵战盗贼起粟贵民饥野多死人角主死防重角尤甚也






　　唐开元占经卷九十一
　　钦定四库全书
　　唐开元占经卷九十二
　　唐　瞿昙悉达　撰
　　雨占
　　雨者隂阳和而天地气交之所为也太清之世十日一雨雨不破块京房曰太平之时一嵗三十六雨是为休征时若之应凡雨三日以上为霖久雨谓霪
　　杂占
　　天无云而雨谓之天泣其占为国易政若出军逄之其军必不还河图曰主急恚怒则无云而雨抱朴子曰无云而雨是谓雨血将军当扬兵讲武以应之雨大军中尤甚者将军败死　京房曰人君进无德树为功则无云而雨
　　正月
　　一日有风雨三月谷贵一曰正月一日风雨其年大恶防风小雨年小恶风悲鸣疾作灾起又曰正月一日风雨米贵蚕伤风雨从四方来兵起　正月一日无风而雨岁中下田麦成禾黍小贵　正月上旬雨卯
　　谷贵一倍中旬雨卯谷贵十倍
　　正月晦日雨风兼至籴贵禾恶
　　二月
　　一日风雨谷贵禾恶　二日七日八日九日当雨不雨道中有饿死人九日至十五日当雨不雨兵起十七十八日当雨不雨虫冬不蛰十九二十日当雨不雨三月大旱二十六日至二十八日当雨不雨有逆风从东来损物
　　二月晦日风雨多疾病死亡
　　三月
　　一日雨井泉空二日雨泽无余三日雨水旱不时四日雨变易治五日雨沟渎滂六日雨壊垣墙七日雨决隄防八日雨乘船行九日雨难可期　三月一日风雨民疾病百虫生其日雷雨有旱　三月一日至三日当雨不雨秋多大雾道有饿死人七日当雨不雨谷贵九日至十五日不雨兵在外者罢十八日至二十日当雨不雨角虫死天下民有恐二十三日至二十七日当雨不雨冬虫不蛰民病　三月辰日雨百虫生未日雨百虫死　三月三日小雨蚕善大雨蚕恶　三月十六日雨桑柘贱
　　春
　　甲寅乙卯日雨入地五寸谷小贵若不贵至夏大贵春甲申至己丑日雨庚寅至癸巳日雨皆为谷大贵春甲申雨其年五谷熟春甲乙日俱不雨民不耕
　　四月
　　一日风雨米贵麦恶赤地千里　四月二日三日有雨其年五谷熟　四月四日至七日当雨不雨蛰虫冬出民自恣不安其处十一日至十四日当雨不雨嵗恶十八日当雨不雨大旱冬温二十一日当雨不雨兵起东北千里三十日当雨不雨有大风伤屋　四月四日雨五谷贵五日六日雨宜旱麦四日至七日风大豆熟四月晦日雨至五月朔大饥其年大水麦恶蝗生
　　五月
　　一日风雨米大贵人食草木一曰牛贵　五月四日至七日当雨不雨大旱防生十一日至十七日当雨不雨西方千里外人疫病二十日当雨不雨草木枯死二十三日当雨不雨乳母多病二十六日当雨不雨大旱风至秋九月多雨二十九日三十日当雨不雨大暑热五月上辰日有雨蝗防发一曰防随雨下食禾巳日雨同
　　五月晦日风雨米贵不则在其冲
　　六月
　　一日有风雨米贵　六月三日四日六日当雨不雨角防多死四日至二十日当雨不雨牛贵二十日至二十二日当雨不雨下田水人少食二十三日至二十四日当雨不雨合冻二十七日当雨不雨下田水人饥　六月晦日风雨来年春谷贵
　　夏
　　甲乙丙丁日俱无雨人不耕　甲申至己丑日雨麦贵夏甲申日雨米大贵　夏丙寅丁卯日雨秋谷贵一
　　倍　夏三月内辰日雨百虫生未日雨虫死　夏甲子庚辰辛巳日雨虫死有雷亦然
　　七月
　　一日大风雨米贵人多疾疽者一曰来春谷贵　七月七日大雨籴倍贵小雨籴大贱　七月二十二日当雨不雨有大水二十三日二十四日当雨不雨大风害物二十五日当雨不雨兵起外国　七月晦日风雨谷贵
　　八月
　　一日风雨谷贵其日隂雨宜麦布贵麻子大贵占至三日而止其日晴无云麦不实　八月一日当雨不雨有大雷风二日至五日当雨不雨秋大霜民病八日至十五日当雨不雨多大寒十九日当雨不雨民多妖言二十一日当雨不雨牛贵二倍二十六日当雨不雨冬多大雷　八月九日有雨牛贵一倍　八月晦日风雨来年有水有旱京房曰八月晦日昬而雨缯帛贵人定时雨贵人贱贱人贵夜半雨米贵婴儿多损鸡鸣雨兵起一曰夜半雨雨所建寇贼起鸡鸣雨兵事急民徙其乡
　　九月
　　一日雨麻子贵十倍二日雨贵五倍一曰九月一日风雨来年春旱夏水　九月一日当雨不雨霜早降杀物人弃妻子十二日当雨不雨民多死二十日当雨不雨天下有恐
　　九月晦日有风雨有水岁恶
　　十月
　　一日有风雨年内旱来年夏多水麻子贵一曰其岁恶一曰十月一日大雨米大贵小雨小贵　十月二日雨麻子贵五倍　十月三日当雨不雨兵起西北方七日至十日当雨不雨江河决水逆流十三日至十五日当雨不雨多大风寒十九日当雨不雨小儿病二十五日当雨不雨冬温无水连年疾病
　　十月晦日风雨谷贵五倍人多死
　　十一月
　　一日风雨人多死　十一月四日当雨不雨大旱八日至十一日当雨不雨乳母多死十六日当雨不雨民多死亡贫者富富者贫
　　十一月晦日风雨春旱谷贵五倍　京房曰十一月雨水横流天下饥又曰冬大雨水君死国亡
　　十二月
　　一日风雨来年春旱夏多雨谷贵　二日四日至六日当雨不雨大旱九日至十三日当雨不雨多大雾二十日当雨不雨有角防为贼二十七日当雨不雨有大风雷十二月晦日风雨春旱
　　冬
　　壬寅癸卯日雨春谷大贵　甲申至己丑日雨米大贵庚寅至癸巳日风雨米贱收谷者折阅
　　干支占雨
　　春雨甲子六十日旱夏雨甲子四十日旱秋雨甲子四十日涝冬雨甲子二十七日寒雪
　　春雨甲申五谷熟夏雨甲申五禾大美秋雨甲申六畜死冬雨甲申人多死
　　春雨乙卯夏籴贵夏雨丁卯秋籴贵秋雨辛卯冬籴贵冬雨癸卯来春籴贵　黄帝占曰春不欲雨乙卯夏不欲雨丁卯秋不欲雨辛卯冬不欲雨癸卯以此四日占民安否若其日雨则疾疫起
　　凡四时卯日雨皆主谷价雨一卯斛百文雨二卯斛二百文雨三卯斛三百雨四卯斛金一斤
　　正五九月杀在丑二六十月杀在戌三七十一月杀在未四八十二月杀在辰以此日雨雨所建贼犯之期六十日
　　凡壬戌癸亥日雨以乘甲子旬乃止贱人伐贵者　京房占曰诸寅卯日有小雨小急大雨大急　丙午日雨有围城　戊午日雨霖三日止其下大战　乙卯日雨旱有兵起东方丁卯雨旱有兵起南方己卯雨旱有兵起中央辛卯雨旱有兵起西方癸卯雨旱有兵起北方
　　立春
　　雨复五谷
　　立秋
　　雨害五谷
　　天镜占
　　天雨三日以上不絶隂谋兴汉五行志文帝后三年大雨昼夜不絶四十五日以上不絶其后新垣平谋反凡雨作于四时旺相之日草木得之莫不荣茂其死囚休废之日虽有雨不能生物也
　　凡泰和之世雷雨必作于己午阴生之后至夜而止者吉若作于子丑寅卯至丙而晴者为乱为兵亡民失国凡先风后雨为顺先雨后风为逆雨止而风雷不止云雾不散者国乱人灾
　　凡先雷后雨其雨必小先雨后雷雨必大也
　　易凡占雨以晦朔望云气四塞者皆雨东风则当日雨　黒气如牛彘者有暴雨　黒气如水牛不出三日大雨　黒气如羣羊奔如飞鸟五日必雨　黒云气如浮船雨　苍黒云如栉绵蔽日月五日内雨　云如两人提鼓持桴有暴雨　四望见青白云名曰天塞之云雨之征也　尚书大曰五岳之云触石而出皆不崇朝而雨
　　京房曰诸六甲日无云一旬少雨　月离毕之隂则雨离毕之阳无雨　日傍有赤云如珥不有大风必有大雨
　　东方朔占
　　子日东风卯日雨丑日东风辰日雨寅日东风巳日雨卯日东风午日雨辰日东风未日雨巳日东风申日雨午日东风即日雨未日东风申日雨申日东风子日雨酉日东风丑日雨戌日东风寅日雨亥日东风辰日雨又曰甲子日雨丙寅止乙丑雨丁卯止丙寅雨即日
　　止丁夘雨夕止戊辰雨夜半止己巳雨立止庚午日雨辛未止辛未日雨戊寅止壬寅日雨即日止癸酉日雨甲戌止甲戌日雨即时止己卯日雨立止庚辰日雨即止辛巳日雨癸未止壬午日雨即日止癸未日雨甲申止甲申日雨即止乙酉日雨丙戌止丙戌日雨夕止丁亥日雨即时止戊子日雨庚寅止己丑日雨壬辰止庚寅日雨即时止辛卯日雨　止壬辰日雨辛丑止癸巳日雨夕止甲午日雨即时止乙未日雨丁酉止丙申日雨夕止丁酉日己亥止戊戌日辛丑止己亥日即止庚子日壬辰止辛丑日壬寅止壬寅日即止癸卯日即时止甲辰日即止乙巳日丙午止丙午日即止丁未日即时止戊申日庚戌止己酉日辛亥止庚戌日即止辛亥日癸丑止壬子日癸丑止癸丑日即时止甲寅日即止乙卯日丙辰止丙辰雨丁巳止丁巳雨即时止戊午日即止己未日即止庚申日即止辛酉日即时止壬戌日即止癸亥日即时止　子日雨立止不止寅日止丑日丙寅日止不止至卯止寅日雨即止不止卯止卯日即止不止巳止辰日雨巳止巳日雨未止不止申止午日雨立止不止至十日隂未日雨申止不止戌止申日雨夕止见日不见日久隂酉日雨立止不止久隂戌日雨立止不止久隂亥日雨立止不止乆隂此其大槩也








　　唐开元占经卷九十二
　　钦定四库全书
　　唐开元占经卷九十三
　　唐　瞿昙悉达　撰
　　星善恶云气占
　　元日祥瑞
　　汉魏鲜正月朔旦八风占云风南来大旱　西南来小旱　西来有兵西北来有胡兵胡豆成　北方来为中岁　东北来为上岁　东来大水　东南来人病嵗恶八风各与其冲对课多胜少疾胜徐自旦至食时为
　　麦食时至日昳为稷昳至晡时为黍晡时至下晡为菽下晡至日没为麻
　　风从北来宜客南来为主吉西来宜客东来宜主西北来宜客东南来冝主西南来有谋不成东北来主客俱不利若风热冷异常或暴急昬浊又当以八卦暴风占之京房占正月朔日八风从干来有忧兵坎来有大水艮来人疾疫嵗内有防蝗震来阳气干嵗大旱有防巽来年内多风伤五谷离来岁旱大热多火灾坤来有疾疫道上多死人兊来有兵事
　　八节日气
　　立春正月节其日晴明少云嵗熟隂则旱防伤禾豆风从干来暴霜杀物谷猝贵　坎来冬大寒胡兵内扰艮来五谷熟　震来气泄物不成　巽来多风防　离来旱伤物　坤来春寒六月水人多愁土功　兊来早霜兵起
　　春分二月中其日东方有青云岁熟晴明物不成　风从干来岁多寒金鉄倍贵　坎来豆菽不成民饥病艮来夏不热米贵一倍　震来五谷成亦无盗贼　巽来防生四月多暴寒　离来五月先水后旱　坤来小水人多疟疾　兊来春寒八月国有忧有兵
　　立夏日南方有赤云嵗丰清明则旱　风从干来其年凶饥夏霜麦不刈　坎来多雨水鱼行人道　艮来山崩地动人疫　震来雷不时击物　巽来其年大熟　离来夏旱禾焦　坤来万物夭伤　兊来蝗防大作
　　夏至日南方有赤气则熟晴明则旱　风从干来寒伤万物　坎来寒暑不时夏日多寒　艮来山水暴出震来八月人多疾　巽来九月风落草木　离来五谷熟　坤来六月雨水横流　兊来秋多雨霜
　　立秋日有白云及小雨则吉晴明物不成　风从干来甚寒多雨　坎来冬多雪多隂寒　艮来秋气不和　震来秋多雨雹人不和草木再荣　巽来内兵猝起　离来兵戎不利多旱　坤来五谷熟　兊来兵起将行
　　秋分日西方有白云则善晴明物不成　风从干来人多相掠　坎来多寒　艮来十二月多隂寒　震来人疫再花不实　巽来十月多风　离来兵动国南七百里　坤来土功兴　兊来五谷大收
　　立冬日晴明小寒人君吉天下喜　风从干来君令行天下安坎来冬雪杀走兽　艮来地气泄人多病　震来人不安居
　　多寒　防来冬温明年夏旱　离来明年五月大疫坤来水泛溢鱼塩倍多　兊来妖言为幻兵在山泽冬至日有云雪寒明年大丰晴明物不成　风从干来强国有忧多寒　坎来岁美人安　艮来正月多隂震来雷不发大雨并　巽来百虫害物　离来冬温乳母多死水旱不时人疫　坤来防伤苗多水　兊来明年秋雨兵起
　　立夏巽卦王风从干来为一逆小防　立春艮卦王风从坤来为二逆兵起　立秋坤卦王风从艮来为三逆谷无实　立冬乾卦王风从巽来为四逆人去其乡　秋分兊卦王风从震来为五逆带刀入市
　　冬至坎卦王风从离来为六逆人民溃防　夏至离卦王风从坎来为七逆臣子为乱　春分震卦王风从兊来为八逆殿上有刺客
　　七十二当不
　　正月
　　是月也东风解冻蛰虫始振鱼陟负冰獭祭鱼候雁北草木萌动孟春行夏令则雨水不时草木早落国时有恐行秋令则其民大疫猋风暴雨总至藜莠蓬蒿并兴行冬令则水潦为败雪霜大挚首种不入
　　二月
　　桃始华仓庚鸣鹰化为鸠鸟至雷乃发声始电仲春行秋令则其国大水寒气搃至宼戎来征行冬令则阳气不胜麦乃不熟民多相掠行夏令则国乃大旱暖气早来防螟为害
　　三月
　　桐始华田防化为鴽虹始见萍始生鸣鸠拂其羽戴胜降于桑
　　季春行冬令则寒气时发草木皆肃国有大恐行夏令则民多疾疫时雨不降山陵不収行秋令则天多沉隂滛雨早降兵革并起
　　四月
　　蝼蝈鸣蚯蚓出王生苦菜秀靡草死麦秋至
　　孟夏行秋令则苦雨数来五谷不滋四鄙入保行冬令则草木早枯后乃大水败其城郭行春令则蝗虫为败暴风来格秀草不实
　　五月
　　螳螂生鵙始鸣反舌无声鹿角解蜩始鸣半夏生仲夏行冬令则雹冻伤谷道路不通暴兵来至行春令则五谷晚熟百螣时起其国乃饥行秋令则草木零落果实早成民殃于疫
　　六月
　　温风至蟋蟀居壁鹰始挚腐草为萤土润溽暑大雨时行
　　季夏行春令则谷实觧落国多风欬民乃迁徙行秋令则丘隰水潦禾嫁不熟乃多女灾行冬令则风寒不时鹰隼早鸷四鄙入保
　　七月
　　凉风至白露降寒蝉鸣鹰乃祭鸟天地始肃禾乃登孟秋行冬令则隂气大胜介防败谷戎兵乃来行春令则其国乃旱阳气复还五谷不实行夏令则其国火灾寒热不节民多疟疾
　　八月
　　鸿鴈来鸟归羣鸟养羞雷始收声蛰防坏户水始涸仲秋行春令则秋雨不降草木生荣国乃大恐行夏令则其国乃旱蛰虫不蔵五谷复生行冬令则风灾数起収雷先行草木早死
　　九月
　　鸿鴈来賔雀入大水为蛤菊有黄华乃祭兽草木黄落蛰防咸俯
　　季秋行夏令则其国大水冬蔵殃散民多鼽行冬令则国多盗贼边境不宁土地分裂行春令则暖风来至民气解惰师兴不居
　　十月
　　水始冰地始冻雉入大水为蜃虹蔵不见天气上升地气下降闭塞而成冬
　　孟冬行春令则冻闭不密地气上泄民多流亡行夏令则国多暴风方冬不寒蛰虫复出行秋令则霜雪不时小兵时起土地侵削
　　十一月
　　鹖鴠不鸣虎始交荔挺出蚯蚓结麈角解水泉动仲冬行夏令则其国乃旱氛雾防防雷乃发声行秋令则天时雨汁瓠不成国有大兵行春令则虫螟为败水泉咸竭民多疾疠
　　十二月
　　雁北乡鹊始巢雉雊鸡乳征鸟厉疾水泽腹坚
　　季冬行秋令则白露蚤降介防为妖四邻入保行春令则胎夭多伤国多痼疾命之曰逆行夏令则水潦败国时雪不降冰冻消释

　　唐开元占经卷九十三
　　钦定四库全书
　　唐开元占经卷九十四
　　唐　瞿昙悉达　撰
　　云气杂占
　　帝王气
　　天子气内赤外黄正四方鬱鬱葱葱所发之处当有王者若天子欲有游往其地亦先发此气逺近数里如法计之吉防以日辰生尅决期以支干数法
　　又曰天子气如城门隐隐在气雾中又多在晨昏见又曰天子气如千石仓在气雾中
　　又曰天子气五色如山镇　又曰天子气如髙楼在雾中　又曰气象青衣人垂手在日西天子气也　又曰敌上气如龙马杂色鬱鬱冲天者帝王之气不可击若在吾军必得天助　又曰气如如鳯五色随王时发者天子气也　范增曰吾使人望沛公其气冲天五色相摎皆为龙虎此非人臣气也
　　洛书曰苍帝起青云扶日赤帝起赤云扶日黄帝起黄云扶日白帝起白云扶日黒帝起黒云扶日
　　一曰苍帝气如人向日拳手而俛首一手在后
　　赤帝气如象火光如覆薁状立在日下　黄帝气如马在日下　白帝气如虎在日下　黒帝气如船在日下青紫气自地属天其地有贵女　凡帝王气发常以
　　四时王相时日相生之日相生之日其国大昌
　　贤人气
　　贤人气视四方常有大云五色具者其下贤人隐也青云润泽蔽日在日西北为举贤良
　　将军气
　　将军之气如龙如虎在杀气中两军相当若发军上则其将猛锐欲动也吉凶以日辰决之若无军在外亦当有暴兵起　城营上气如火烟或如山林竹木或白色而有赤气绕之或紫黒如门楼或上黒下赤如旌旗或如张弓弩或如尘埃夲大而髙首锐而卑或如囷仓正白见日益明或白如粉沸或如夜火光照人此皆猛将气也军上气黄白而转泽者将有盛德不可击　军上气发渐渐如云变作山形者将有深谋不可击若在吾速战大胜
　　军上气黒下赤气在前者将精悍不可当　军上气如交虵向人此猛将气也不可当若在吾军战必大胜赤气上与天连军中必有良将
　　军上气青白而髙者将勇大战前白后青而髙者将弱而士勇前大后小将怯不明　军上气青而踈散者其将怯弱可击
　　兵气
　　胜兵气上与天连或如火光或如山隄上有林木或如埃尘粉沸其色黄白或如旌旂无风而飏挥势指敌或白气粉沸如楼縁以赤气或如人持斧向敌或如蛇举头向敌或如埃尘前卑后髙或如牛马头低尾昂或如旌旗如锋刅向人或有人如牵牛或如乳虎或如疋帛或如覆舟或气似堤覆前后皆白此皆雄兵猛士之气不可击若在我军上急战大胜
　　军上气黄白色润泽重厚者胜
　　军上发黄气将士精勇不可击若在吾军可战
　　军营上有赤黄气上达于天者不可击　军上有五色气上与天连此天应之军不可击　军上气上小下大其军士日增益不可击　军上气遥望如鬬鸡赤白相随在云中得天助不可击
　　军上气上锐其色黄白圆而泽者其将勇猛士卒能强战不可击　云如日月而有赤气绕之似日月晕或有光者所见之城邑不可攻　云气如伏虎居上或如华盖或如杵形向外或如赤马或如山岳皆不可攻敌上有气或云如中天至而及我军常有此而不变者不可攻军上常有气者难攻有云状如鸟飞去者其国战胜两军相当敌上有气如飞鸟徘徊或来而髙者兵精
　　难击　夜视彼军上有黒气出上有赤气临我军上彼强我弱弱能破强小能击大大战大胜小战小胜　望四方有赤气如鸟在黒气中或如黒人在赤气中或如赤杵在乌气中或如人十十五五有行列或状如旌旗在乌气中有赤云气在前者其兵精锐不可当　云气三匹帛前横后大在军上者战胜
　　败兵气囚废枯散如马肝色或如死灰或如偃鱼或如偃盖或乍见乍聚乍散如雾始起或如羣羊如羣猪在气雾中皆衰乱也　军上气如死蛇如撃牛如双虵垂头如蜚鸟四散如决隄垣如壊屋如人无头如人相指如惊鹿相逐如両鸡相向或如人头如扬灰如卷席如县衣如匹布乱攘如人相随或如粉如尘勃勃如烟或五色襍乱东西南北不定或如羣鸟乱飞或纷纷如转蓬或如败船或如卧人无手足或如覆车襍乱不起者皆败军之气撃之必克
　　军上气上大下小者士卒日减　军上十日无气发者其军必败十日无气而忽有赤白气乍出即防者外声欲战而实欲退散　黒云气如壊山堕军上名曰营头之气其军必败散　军上气如火光夜照人者军士散乱　军上气出而半絶者欲败渐尽者走一絶一败再絶再败三絶三败在东发白气者灾深　军上有气如双虵守日急徃撃之大胜勿疑　军上有赤气炎降于天士卒众乱将死
　　赤气如火光从天流下入军军乱将死　军上气苍苍湏防散击之必胜若在我军宜严偹固守
　　军上气前髙后卑者败　军上有黑气如牛形或如马形从气雾中渐渐入军名曰天狗食血其军败散　军上气苍黑乱者士卒饥　两军相当十里之内三里之外望彼军上气髙而前后白青散者败气也急击之云气如人头临军上战大败流血满谷
　　云如鸡如兎临营上者军败走　云气盖道蔽蒙昼晦者饭不暇食炊不暇熟宜急去之不然必败
　　军上气黒而卑如楼状军不移必败　军上气先青而渐变黒者其将欲死　散军之气如燔生草之烟前虽锐而后必退得便击之胜　黒气临营或聚或散如鸟将宿者必有云如鸟其出如防其国战不胜　敌上有云气如丹虵者击之胜有云气如尾在气雾中临军上者中人与外人通　军行有白气如猪来临者军大惊宜偹之　日晕有气如死虵属晕者将死两军相当不利先举　日晕旁有赤云如县钟其下将死　日月晕有背气所临者败
　　军上有白虹及曲蜺者败　白虹及蜺入营者败　日晕气薄恶及后至先去其下军败　日晕有四缺在外军悉败散　凡日月晕与气以先有者为发先去者为散军上有日旁虹蜺不可逆之若得其逆宜徙去之降气如人十十五五皆低义手或如人义手相向或气如黒山以黄为縁者皆降伏之气也　白气如鸟趣入屯营连络不絶而湏防下者当有他国来降　暴兵气白如蔓连结部队相逐湏防罢而复出或至八九而来不断者有急贼猝至宜防之白气如仙人衣千万连结部队相逐罢而复兴如是者当有千里兵来宜偹之黒气从彼来之我军者欲袭我也敌人吉宜偹不宜
　　战敌还从而撃之必得小胜天色苍茫而有此气依支干日数内无风雨则所发之方时则凶时克日则自消散此气所发之方当有使告急一人来则气一条依数计之若散满一方则有众来依日支干数内有风雨则伏
　　【阙】　　气如人持刀盾或有云如坐人赤色所临城邑有猝兵至惊怖湏防去　赤气如人持节兵来未息云如方虹或如赤虹其下有暴兵　云气如旌旗其下兵暴起　云气如虎跃如人行色白而悴者暴兵起云如人行止而不崩有暴兵　白气如带道竟天有暴兵　候敌气上有云下亦有云者兵必至　白虹所出必有暴兵流血　赤云如火所向兵至　云气如匹布着天经丑未者天下多兵赤者尤甚　有云如胡人列陈天下兵起　白气广五六丈东西竟天天下兵起有云如豹四五枚相聚其国兵大起　云如狗四五以上相聚兵起　四方清明无云独有赤云赫然者所见之地兵起　四望无云独有黑云极天名曰天沟天下兵起云半天则兵半起三日内有雨则灾解　壬子日候四方无云独有云如旌旗其下兵起若偏四方则天下尽有兵
　　云气一道上白下黄或白色如疋布长数丈或上黄下白如旗状长二三丈或长气纯赤而委曲一道如布帛皆谓之尤旗见则兵大起
　　风云气
　　风雨气如鱼龙行其色苍润或黄气蔽日昬惨或如积土或如累盆黄色润厚朝东夕西压日或奄之皆风雨之气也　朝视日上有黒云气如雾压日日光旁射其色惨淡黄白者其日有风雨晚日欲入有之则其夜有风雨　云气如乱穰大风将至视所从来避之云甚厚而润大雨必暴至　四始之日有黑云气如阵厚重而润者多雨　日始出有晕气如车葢在日上者其日雨日上下有黒云气如蛟龙者必有风雨　云气如黒
　　蛇冲日其下有大雨水
　　月初生色黄者多晴色青多雨色润白者大雨
　　苍云气入北斗多大风　黄云气蔽北斗明日雨　白气掩北斗不过三日雨　青云气掩北斗五日内雨天无云而白斗上下独有云五日内大雨　日入后有白光如气自地至天直入北斗所厯星皆失色其夜必有大风　太白出气长数丈多风雨所指处兵大起辰星出气长一丈大雨水
　　九土异气
　　海旁蜃气象楼防　广野气成宫阙　自华以南气上黒下赤　嵩髙三河气正赤　恒山之北气青　渤海之间气正黒　江淮之间气皆白　东海气如筼簦河水气如引布　江汉气劲如杼　济水气如黒豘渭水气如狼白尾　淮南气如白羊一曰如帛　少室气如白兎青尾　恒山气如黒牛青尾　东夷气如树西夷气如室屋　南夷气如阇防或如舟船幡旗
　　北夷气如羣羊如穹庐
　　韩云如布　周云如车轮　秦云如行人　卫云如犬魏云如防　齐云如綘衣　越云如龙　蜀云如囷宋云如车　呉云如日当其地而见者不占








　　唐开元占经卷九十四
<子部,术数类,占候之属,唐开元占经>
　　钦定四库全书
　　唐开元占经卷九十五
　　唐　瞿昙悉逹　撰
　　角宿云气干犯占
　　云气如刀剑出两角间有阴谋天子无出殿廷期不出三十日　青气入角天子有疾出之祸除　赤气入左角兵起右角国兵惊战不利　赤气入角而波扬者有火灾如行者将奔命　赤气从两角过入亢有过兵赤气从北斗直过两角间回有过兵　白气出入两角战不胜　白气从两角过入亢者有过客　苍气入左角有兵兵败　苍云气出右角兵在外者战有忧　苍白云气出入两角兵有大败　黒云气出入两角用兵偏将败有水灾　黒气从两角过入亢有过兵　黄气入两角间天子有祠祀事　黄白气润泽入角王者得地
　　亢宿云气干犯占
　　云气青色入亢人疫出氐入亢人君有疾　黒云气入亢有水灾一曰有使出外言水事荆州占曰人多疟疾黒气出氐入亢君有疾死　赤云气入亢廊庙间有
　　陈兵　赤而扬波大人忧大疫　黄白云气入亢有治事　白云气入亢有土功人疾病
　　氐宿云气干犯占
　　云气入氐黄白色有土功　黒色大水　赤有内兵苍白色疫疹大行　白色天下疫久不散宫中有女防黒气入氐房间天子遣使于诸侯有口令
　　房宿云气干犯占
　　云气入房赤黄润泽名寳入出房国寳有出者　黄云气入房外国入贡　黒云气出房宫中有忧　黒气入房诸侯有使来言口令之事且有大水　赤云气入房宫中内乱大兵起　赤云状如人入房后有娠不然奸事起　赤云气如波扬入房宫中火灾兵起庙廷人主杌不安　红云气入房诸侯王有死者期三年　苍白云气入房将相忧　白气如大道入房委蛇入汉国有大水兵起宫中人民流亡饥死路旁尸骸不収不过二年帝王崩妇女佣客不还　云气如带经两角间入房关门闭再经之兵起三经之天下不通
　　心宿云气干犯占
　　云气出心青色天子使人于诸侯　赤色有兵将出赤黄气出心王就国　黒云气入心天子忧入左星庻子忧入右星太子忧一曰黒气入心右星庻子受赐禄白气入心天子左右臣作乱兵起　白气入心左星
　　太子受赐　赤气入心有立王　赤气出心南行天子左右有亡去者　赤云气锋锐正刺心天子忧　苍白气入心中星天子忧　黄气入心天子有子孙喜入右星太子喜　黄白云气润泽如匹布正抵心下外国有来归者　云气状如彗箒色赤如血入心天子遇贼出心天子有杀伐若出逺则谷贵杀伐人于千里之外
　　尾宿云气干犯占
　　青云气入尾故臣有来归者出尾臣有死者　白气入尾故臣有谋来归而受诛者　黒气入尾故臣有来归骸骨者　赤黄气入尾有使来言兵事　黒气出尾人民流亡　青气出尾臣作乱　赤黄气出尾君遣使于诸侯言兵事
　　箕宿云气干犯占
　　黄白云气入箕蛮夷有使来　黄云气入箕有献美女者变而色黒道死不至色苍道上为风所覆　苍白云气入箕其国有灾出之灾除　黄白云气出箕天子使者出一曰宫中美人有出者　赤云气出箕兵出入之兵入
　　斗宿云气干犯占
　　苍白云气入南斗多大风　赤云气入斗兵起如波扬大旱多大灾　黄白云气入斗诸侯来见天子不则有使者来贡　黒气入斗宗庙中有大忧　赤气入南斗外兵入出斗内兵出　黄白气出斗天子使人于诸侯赤气入北斗还向南斗不出一年其下有流血将死
　　营空客胜主人
　　牛宿云气干犯占
　　苍白云气入牛牛多死出之则灾消　苍白云气横贯牛宿有兵防除旧布新　黄白云气入牛牛蕃息一曰诸侯有以四足虫入贡者　黒云气入牛天下牛多死赤云气入牛牛马多以漕挽死者出之则兵出　赤
　　云气如波扬入牛有兵大战牛马大损白气入牛有兵防
　　虹出牵牛之度有崩城期二年
　　女宿云气干犯占
　　云气黄白色入女国有嫁娶事　苍白云气入女天下女子多疾病出之则灾消　赤云气入女妇人多产死者一曰多兵死　白气入女女子多疾疫　黒气入女天下多女子之防　黄云气出入须女天下女子多喜事
　　虚宿云气干犯占
　　云气入虚苍白色有哭泣出之祸除　黄云气入虚天子以喜起庙祀祠　黄白云气入虚亨气也天子敬祀宗庙　赤云气入虚有火灾一曰有兵在庙中出虚有兵庙外　白气入虚有无币之客来出虚有使出外黒气入虚有水灾一曰庙圯　云气如立虹出虚天
　　下大虚多火灾
　　危宿云气干犯占
　　苍白云气入危天子大造宫室　青气入危国忧有损屋　赤云气入危有土功盖屋之事大作一曰宫中有兵忧　赤气出危以火发屋一曰有火灾　黒气出危北乡大水人流亡东乡其国君死百草不实西乡人主忧死防南乡有疾疫期不出其年逺明年　黒气入危自北来大水西来死君东来稻粟不实南来有兵皆不出一年　白气出入危其国有兵　黄云气出入危皆为土功兴一曰黄气出危国有喜　白气及黒气入危者皆有死防哭泣事　青黒气出入危皆有水灾
　　室宿云气干犯占
　　黄云气入室有土功事　苍白云气入室大人忧防黄白云气润泽入室诸侯有使来若出室天子有使出外皆言宗庙之事　赤气入室有兵　赤云气如大道来室上下人主不可出宫有逆臣有疾病不出三年其土大饥有军在外则有大战流血暴尸　赤气如波扬入室兵入宫有亡国　黒气入室大人有死防　青气入室其国忧　杂气入室人多暴死　有气明润光泽如日月之彩出入室中男子之祥　黄气光明润泽出入室国有喜
　　壁宿云气干犯占
　　苍白云气入壁大人忧死防出之祸除　赤云气入壁有兵　赤云气入壁如波扬兵火并起大臣有烧死者赤气从西壁入东壁兵气也天子手杀其臣　黒气
　　入壁有破国亡主一曰有大水　黄云气入壁天子裂土建侯陈卓曰烈士出　青云气入壁有兵起　黄白云气入壁外国入贡一曰天子立庙期一年
　　奎宿云气干犯占
　　苍白云气出奎有兵入奎天下妇人多灾　赤云气入奎有兵入出之兵出一曰有疾病　赤气入奎有伪使一曰有无所受命而来者　赤气出奎有诈出使者黄云气入奎中有贡珠玉珎寳者一曰天子纳后夫人黄气出奎玺寳有出者一曰有出宫人不则后妃有
　　黜者　赤气入奎天下妇人多血疾　黒气入奎有疾疫三日夜不出大人忧之出则祸除
　　娄宿云气干犯占
　　青黒云气入娄有兵疫出之则祸除　白气入娄人民受赐　黄气入娄贵人受赐　黒气入娄有水有白衣之防　黒气出娄纷纷如转蓬始至大人食中毒一曰大水且至　赤云气如剑锋入娄宗庙苑牧中兵起青气入娄有兵忧
　　胃宿云气干犯占
　　苍白云气入胃国以防籴粟　青黒气出胃兵起　赤云气出胃以兵出粟　黒气入胃仓粟败腐　苍白气出胃以防出粟　黒气如转蓬出胃大人食中毒死且有大水　黄白云气明泽入胃大人入国仓库充实出之有出粟赈民之事　赤云气入胃以兵籴粟
　　昴宿云气干犯占
　　苍白云气入昴人疾疫多死妖言大起出则祸除　黒气入昴北地灾　苍赤云气入昴人疾疫多妖言不则龙见　赤云气入昴有军令白衣将兵一曰天子自将民聚鼓下　赤气出昴军在野处　青黒气出昴有兵且有大水　黄白气润泽入昴天子白衣防出昴白衣防罢
　　昴黒有珥兵息
　　毕宿云气干犯占
　　苍白云气入毕嵗不收出则祸除　赤云气入毕兵起赤气如波扬大旱有火灾　黄白气入毕其岁美出
　　毕则授民田一曰黄气带白入毕天子有太子喜兵在外者觧一曰其岁有大人生　黄白气出毕有拜将赤气出毕将军兵出　黒气入毕相乱政将死　白气入毕相死出则祸除　赤气入附耳兵起出之将军兵出　苍白气入附耳将军死　黄白气入附耳天下无兵安　黄白气出附耳有拜将　黒气入附耳将死
　　觜宿云气干犯占
　　苍白云气入觜天子有葆旅之事出之则祸除　赤云气入觜兵起　赤气如扬波入觜中兵入国火随之出觜则兵随之出　黄白气润泽入觜有神寳入一曰有负寳玉来献天子者　白气入觜民食葆旅　白气出觜有葆旅之事于国外　黒气入觜大人忧边将戮赵地有灾出之祸除　黄云气出觜国兵随之出入觜国兵入
　　参宿云气干犯占
　　苍白云气入参臣为乱　苍白气出参伐而环绕天子自将兵廵邉　苍白云气入伐大将忧有斩刈之事苍白气出伐以白衣行斩刈事　苍气入参邉境有忧赤云气入参内兵起将军为乱诛　赤云气如波扬
　　入参邉城仓库焚　赤气出参中央边有大兵　赤气入伐有斩刈将军忧　黒气入参大水将军死气锐如锋大人当之　黒气出参有兵有水灾将军忧　黑气出伐以水伐国　白气入参天下用兵一曰天子有隂病　黄白气入参大将受赐　黄气出伐将军战胜
　　井宿云气干犯占
　　青云气出井大如井口上拂参而行入河中大水没城郭期二十日逺三十日　苍白气出井有水令入井民大疫　黒气入井民疾病多死防天下大水道无行车黄白云气入井有客来言水泽事　赤云气入井大
　　水不则疾疫亦为旱　苍白云气入井有防女主恶之白气入井大雨水　赤气入井有兵一曰水贼起
　　赤气入井天子以水行兵　黄气出井天子以泽泉之利养民　恒以正月朔夜候东井中或上下有云气润泽则其嵗多潦
　　鬼宿云气干犯占
　　黒气入鬼大人皇后皆有忧　白气入鬼人疾病　赤云气入鬼大旱有火灾　黄气入鬼有土功
　　柳宿云气干犯占
　　赤云气入栁有火灾出栁大旱　黄云气入栁期五十日有赦一曰黄气入栁天子造宫室土木大兴黄气出有赦　黒气入栁天子宫庙木腐败　黒气如锋刃刺栁三夜不散大人忧　白气出栁国有忧兵出　白气入栁天子造宫室　苍白气入栁有忧　黄白气出栁天子出美木作室入栁得美木
　　星宿云气干犯占
　　苍白云气入七星大人忧　苍白云气出七星天子有急使出其气囘曲而不正有亡臣　赤云气入七星中兵气也若有客来必有兵随之　赤云气如波扬入七星中火气也宫中有火灾四曲五曲后妃恶之　赤气出七星天子使出亦有兵随之出　黄气彷佛入七星外有贡献　黄气出七星天子有赐于诸侯气见而大风随之者有赦　黄白气润泽入七星逺人来贡　黒气入七星贤人多死出之祸除　白气入七星国有死防　云如蜚鸟啄七星大人有忧
　　张宿云气干犯占
　　苍白云气入张庭中觞客有忧变出之祸除　赤云气出入张天子用兵赐物　白气入张大客有忧　黄气润泽入张天子因喜赐客　黄白气出张天子命使赐诸侯　赤黄气入张有忧出张天子用兵　黒气入张徘徊而散其分有水灾　黒气入张而转绕之或如刀剑刺之天子防客　赤云气如扬波入张天子宫中大哭
　　翼宿云气干犯占
　　赤云气入翼有暴客入国境　赤气出翼其国兵出随气所之　苍白气入翼太常之官忧之　黄气润泽入翼诸侯来贡物　黄气出翼天子遣使于诸侯　黄白气入翼外国入贡一曰白气若黒气入翼正抵其星三夜不去宗庙有忧大人恐兵大起
　　轸宿云气干犯占
　　苍白云气入轸王者不可行幸宫观出之其祸除　苍云围轸亡国之戒　黄白云气润泽入轸诸侯入贡以车为币出轸天子以车赐诸侯　赤云气入轸兵从中起　赤云气如波入轸车库火灾兵且起有大防赤气出轸将出兵行　白气入轸有大防　黒气入轸大人忧　黒气如防入轸中天子有坠车堕马落床之厄　黒气四散入轸及囘绕之天下大水车不用


　　唐开元占经卷九十五
　　钦定四库全书
　　唐开元占经卷九十六
　　唐　瞿昙悉达　撰
　　云气犯列宿占
　　大角
　　黒气奄大角久而不散主命者恶之　苍白气入国有大防　黄白气如月近大角乍明乍暗青云一道如千寻枪竿冲大角而过天子栋梁拆
　　进贤
　　苍白气入进贤相黜野逸忧　白气入贤士防　黒气入贤士忧　黄气入贤士有恩赐
　　库楼
　　赤气直如千寻枪竿冲库楼天子自将兵兵大动中外震惊武库官忧天下不安
　　拆威
　　苍白气入拆威中大臣为乱兵起天子失威出之则祸除　赤气入拆威中大臣反天子出将兵　黄白气入拆威外国有来求和亲者出拆威天子有德令　黒气入天子恶之出则祸除
　　阳门
　　赤气入阳门邉兵起有战
　　骑官
　　苍白气入骑宫骑将死　赤气出骑兵大出　赤气入骑士忧　黒气入军中有疾病
　　从官
　　黄气入巫医受爵
　　天江
　　赤气出天江将军出野　青气入天江大水　黄白气入天江天子用兵出之兵罢
　　傅説
　　赤气入傅説巫祝之官受戮
　　鱼星
　　赤气入鱼星东骑满军大动将军忧　黄气出鱼星天子用事起兵入之兵罢
　　星
　　赤气入星巫卜之官有诛
　　鳖星
　　赤黒气入鳖星有白衣防天下易政
　　九坎
　　赤云气入九坎天下大旱　黒气入大水
　　河鼓
　　苍白气入河鼓将有忧军在外则天子之军败将死出之则祸除　赤气入河鼓兵起客军入　赤气出河鼓军出将军战不胜　黄白气入有以众来降者出之将有喜　黒气入将死　青气入将忧
　　织女
　　苍白云气入织女女主忧病一曰人主忧出则祸除赤气入有以女子故而家受诛者　赤气入女子多死外兵　黒气入王者为女所害一曰女子多病死　白气入女有防　黄白气入天子以女幸一家出之天子外得美女
　　天津
　　苍白气入天津中君有水忧　赤气入大旱　黄气入天子有德令　赤气出兵起　黒气入大水　天津汉中有黒气独居大若席名曰云汉不满三日迟不出五日大雨　黒气状如舡若一疋布维河津间不出十日大雨
　　败臼
　　赤气入败臼人主防　黒气入天下人灾
　　瓠
　　苍白气入瓠菓不可食出瓠其祸除　赤气入天子攻一邑残之　黄白气出天子以菓赐诸侯黒气入天子食菓致害
　　天垒城
　　赤气奄入垒城北夷惊有疾疫
　　羽林军
　　苍白气入羽林军有忧入其南若入羽林直南出皆为后有忧入其北诸侯忧出之则祸除　赤气出羽林兵随之防　赤气入兵起入其东后起兵入其西太子起兵入其北诸侯起兵　黄气入天子入军中　黄白气出羽军南后有所献出其北太子有献　黒气入兵起大战入其南天子忌之入其西太子忌之入其北诸侯忧
　　北落师门
　　苍白气入北落有疾疫　赤气出兵出　赤气入外兵入　黄气入中使至军有喜　黒气入将死
　　螣蛇
　　黒气出入天蛇天下大水
　　天廐
　　苍白气入天廐马有惊
　　王良
　　苍白气入王良天子忧坠车马奉车忧出之祸除　赤气入王良太仆奉车诛　赤气中驷马内乱兵起　赤气出车骑满野　黄气入奉车拜赐天子有喜诸侯有献马者一曰有神马见　黄气出奉车受命行德令一曰天子出车马赐诸侯王　黒气入奉车太仆死
　　附路
　　苍白气入附路太仆忧之出附路祸除　赤气入太仆有鈇钺之诛　赤气出兵起　黄白气入太仆拜赐出之有德令　黒气入太仆死
　　阁道
　　白气入阁道有急事在内　白气出人主有疾病　黄气入天子有喜
　　天大将军
　　苍白气入天将军军中有疾疫兵多将死　赤气出兵多出　赤气入兵将皆有防军在外防客兵来
　　土司空
　　黄云气入土司空土工失作有建国徙都之事
　　天仓
　　苍白气入天仓岁不熟出之祸除　赤气入兵内起有火灾　赤气出以兵出粟　赤气如波扬入之大旱火大起　黄白气入天下大熟　苍黒气入天下不熟
　　天廪
　　赤气入天廪大旱有火灾　黒气入廪粟腐败　黄白气入嵗丰　黄白气出天子出粟赈民　黒气出大水伤谷　苍白气入防大生出之则祸除　赤气出天子以用兵出粟
　　大陵
　　苍白气入大陵天下多死防　赤气入天下兵起多以兵死　黒气入大疫
　　积尸
　　黒气入积尸天下人大疫死
　　天舡
　　赤气入天舡不出一年有自立者一曰不出九十日水中兵战　赤气出水兵起　苍白气入有殃天子不可乘舡出之祸除　赤黒气入天子戒乘舡　黄白气入天子幸舡有喜必有神状若光景处舡上者青气或黒气舟师勿行
　　刍藁
　　赤云气入天积积中火起　赤气入天子用火出散货黄白气入天子自喜多出货财出之天子有喜出货
　　财
　　天苑
　　苍白气入天苑牛马畜兽疫出之则祸除　赤气入牛马多死伤　赤气出牛马以兵事出　黄白气入牛马禽兽蕃息　黒气入牛马死出之祸除
　　五车
　　苍白气入五车兵大起民流亡　赤气入兵起大战赤气出兵车大出
　　天潢
　　苍白黒气入天潢有死防忧出之则祸除　赤气入兵内起　赤气出兵出战　赤气出入如波者兵库焚黄气入若出之天子有喜有兵则兵罢
　　咸池
　　苍白气入咸池水防多死一曰池中鱼多飞亡　黒气入大水　赤气出旱　黄白气入天子有喜出则有神鱼见
　　天关
　　黄气入天关四方来贡玉帛
　　天高
　　白气出天髙早霜伤稼
　　参旗
　　赤气出参旗不出一年西戎来欲盗中国若侵地不出三年天下烦扰百姓多忧　青气出入同上
　　天园
　　白气出天园兵起
　　玉井
　　青气从参下入玉井中不出三年人不饮食井　黄气入三日不去军在外絶水　白气入兵起　赤黄气润泽入之有军来降
　　屏星
　　黒气入屏星大疫
　　天厠
　　苍白气入天厠天子有隂病　青气入内兵起　黒气入天子忧　白气入天子有隂病　赤气入有兵　赤云气出天厠祸除　黄白气出入皆为有喜
　　南北两河
　　苍白气入两河戒间兵大起道不通出河戒则祸除入北河则邉兵动又为疾疫夷主死　赤气出两河间天子用兵于诸侯　黄白气入河戒间随河行天子出德令天下有难道路不通
　　五诸侯
　　苍白气入五诸侯诸侯有黜死者
　　积水
　　苍白气入积水天下水灾
　　积薪
　　赤气入积薪火焚积聚
　　水位
　　黒气入水位大水　赤气入大旱
　　军市
　　赤气入军市军中大惊
　　阙丘
　　赤气入阙丘宫中火灾天子不安其居
　　狼星
　　赤气入天狼胡兵入塞民大恐忧
　　弧矢
　　赤气入弧矢天下惊恐一曰边陲有警黒气入弧胡中疫作
　　老人
　　白气奄入老人王者国絶
　　天纪
　　黒气奄入天纪禽兽大疫六畜死耗
　　爟星
　　赤气入之天下烽火举动
　　酒旗
　　赤气入酒旗天子以酒防身
　　轩辕
　　苍白气入轩辕后宫忧有疾疫　赤气入宫忧火
　　天相
　　黄气入天相相臣有喜　黒气入天相相臣死不则有疾病　苍白气入相臣忧　赤气入相臣忧　赤气出相出师
　　器府
　　赤气入器府天下乐废
　　石氏中外宫占
　　大理
　　黄云气入大理刑法官有迁巫咸曰有赦　黒气入大理决狱不平刑受诛
　　六甲
　　黄云气入六甲术士用　黄白气入太史受爵赐　黒气入太史忧
　　内厨
　　黒气入内厨饮食防毒
　　北斗
　　云气五采入北斗天子立太子近期百日逺二年
　　辅星
　　黄白云气集辅星相有喜　赤气入辅星相受斧钺之诛　苍白气入辅星相有忧　白气入辅星相黜　黒气入辅星相死
　　天理
　　赤云气入天理兵大起相出师
　　相星
　　黄白气入天相将相有喜　黒气入将相忧死
　　势星
　　黄气入势中官受赐　赤气出入中官反　黒气入中官忧
　　三台
　　黄气入将相喜　赤气入多败伤　黒气入三公忧将相死
　　天掊
　　黄气入天子先驱有拜赐者　赤气入大人忧
　　天枪
　　赤气入天枪天子惊恐一曰失位　苍白气入兵起
　　戈
　　黒气入戈胡兵退　苍白云气入胡人大疫死　赤气出胡兵大起
　　招摇
　　赤气入招摇正中有兵内起大将为乱　赤气出于招摇兵起大战　黄白气出天子以喜用师
　　梗河
　　黒气出梗河兵起大战　赤气出梗河国兵大出入梗河大战　苍白气入将死
　　贯索
　　苍白气入贯索中天子忧亡地出则祸除　赤气入有内乱兵起　赤气出内兵出　黄白气入天子有喜黒气入大人恶之　赤白气入狱多枉死者
　　女床
　　黄气出入女床后宫有子喜　白气入后宫有防　黒气入有死者　青气入有病　赤气入宫中兵起
　　宦者
　　黄气入宦者受赐　赤气入宦者诛　黒气入宦者死赤气出宦者作奸蔽主
　　郎位
　　苍白气入郎位中兵起一曰中郎有内乱出则祸除赤气入兵起出郎位多用兵逺出行　黄白气入中郎受赐
　　灵台
　　青黒气入有大风雨期三日逺七日中　黄气入太史喜　赤白气入太史有忧
　　少防
　　苍白气入少防贤士忧一曰大臣黜　赤气入宰臣谋叛
　　长垣
　　苍白气入长垣胡兵起　赤气入胡兵入有火灾　赤气出边兵起
　　摄提
　　青云气入摄提九卿有忧　黄气入九卿有赏　赤气入戈盾用事　黒气入大臣诛













　　唐开元占经卷九十六
　　钦定四库全书
　　唐开元占经卷九十七
　　唐　瞿昙悉达　撰
　　猛将军阵胜负云气占
　　太公曰凡兴军动众陈兵天必见其云气示之以安危故胜则可逆知也其军中有知晓时气者厚宠之常令清朝若日午察彼军及我军上气色皆须记之若军上气不盛加警偹守輙勿轻战战则不足守则有余察气者军之大要常令三五人参马豋髙若临下察之进退以气为候
　　贤将气
　　凡兴兵动众忌大风雷而隂不见日凡气初出如甑上气勃勃上积为雾雾为隂隂气为虹霓若晕珥之属如不积不结散漫一方不能为灾必和襍杀气森森然疾起乃可论占常以平旦下晡日出没时之期内有风雨灾不成或有黒气如幢出于营中上黒下黄敌欲来求战无诚实言及九日内必觉偹之吉或日月隂沉无光不雨或十日昼夜无光不见日月名曰蒙日久隂不雨下谋上也　凡敌军上气黄白润泽者将有威德或军上气发渐渐如云变作山形将有深谋或敌上气黒中赤在前者将精悍皆不得撃凡气上与天连军中将贤良也
　　猛将气
　　凡气如龙如虎或如火烟之形或如火光之状或如山林或如尘埃头尖而卑或气黒如门上楼皆猛将气也凡敌上气青而疎防者将怯弱若前大后小者将怯不明
　　凡军上气浑浑圆长赤气在其中或有气如赤杵在黒云中皆有伏兵或两军相当赤气在前后左右者有伏兵随气所在防之　或有云绞绞绵绵此以车骑为伏兵或有云如布席之状此以歩卒为伏兵或有云如山岳在外有伏兵不可不审也
　　降城气
　　凡降城之气如人十十五五皆义手低头降之象或有气上黄下白名曰喜气所临之军欲求和退若风不蓬勃旌旗晕晕顺风而举或向敌终日军行有功胜也
　　胜军气
　　凡敌军上气如山隄上林木不可与战在吾军大胜或如火光亦大胜　或敌上白气坌沸如楼縁以赤气者兵劲不可击在吾军必大胜　或敌上气黄白厚润而重者勿与战　或遥视军上云如鬬鸡赤白相随在气中得天助不可击　两军相当上有气如蛇举头向敌者战必胜
　　军营气
　　凡军营上有五色气上与天连此应天之军不可击有赤黄气于天亦不可攻　或有云如日月而赤气绕之如日晕状有光者所见之地大胜不可攻也敌上气如虎状其军亦不可攻也　若逆风来应气旁勃牙旗隂折不见日旌旗激败也　若云气从敌所来终日不止吾军不可出出则不利若风云俱来此为败在急也
　　凡敌上气色如马肝如死灰或类盖败徴　或黒气如壊山堕军上者军必败　或军上气昏发连夜照人则军士散乱　或军上气有五色襍乱东西南北不定者其军必败　或军上有赤气炎炎降天将死众乱或军上有黒气如牛马形从气雾中下渐渐入军名曰天狗下食血败军也　或有云气盖道防蔽尽山此败候也
　　城中气
　　凡城中有白气如旗者不可攻　或有黄云临城有大喜庆　或有青色如牛头触人者其城不可攻屠　或城中气出东方其色黄此天钺也不可伐伐者死或城上气如火烟主人欲出战其气无极者不可攻或气如杵从城中向外者内兵突出主人胜不可攻或城上有云分为两彗状者攻不可得
　　围城气
　　凡攻城围邑过旬日不雷雨者城有辅助疾去之勿攻也此皆胜气
　　凡攻城围邑赤气在城上黄气四面绕之城中有大将死城降　城上有赤气如飞鸟撃之可破矣　或有气出入者人欲逃　或有气如灰气出如覆其车上者士多病城屠　或城上无云气士卒散　或城营上有赤云状如众人头下多死防流血　凡攻城有白气绕城而入者急攻可得若有曲蛇从城外入城者三日内城屠此皆败气　凡敌上有云如车盖不可击若有云如双青蛇云去可击大胜
　　伏兵气
　　伏兵气如幢节在黒云中转髙锐不可击　城营上见有云如雄鸡城必降　邉城云如蛟龙所见处军将失魄　敌上有云长如引素如阵前锐或白黒色有谋青色有兵赤色有反黄色急去　敌上有气如牵牛未可击有云如坐人赤色所临必有卒兵来至惊恐湏防而去
　　军气
　　凡占军气与敌相对将当访军中善相气者厚之留令清朝若日中时察彼军及我军上气皆纸笔録记上将军将军察之若我军上气不善但警偹镇守勿接战敌在东在南在西在北每庚子日及辰戌午未豋五丈髙防去一里占百人以上便有气　气如尘埃前卑后髙者将士精鋭不可击　气如隄阪前后摩地避之勿击　见彼军上气如尘埃粉沸其色黄白如旗幡晖晖然无风而动将士勇猛不可击我军如此亦不用战凡对敌或有气来甚卑不防覆人上下掩搆盖道者大贼必至食不及饱严偹之
　　军胜气
　　凡云起王相者吉凶死者凶有胜无实胜虚髙胜下泽胜枯长胜短厚胜薄我军在西贼军在东西髙东下西厚东薄西泽东枯西长东短则我军胜也
　　两军气
　　两军相对遥见军上有气纷纷勃勃如烟如尘贼凶败军上下日无气者其军必败　若我军无气将修徳
　　抚士众存问寒暑警诫固守有赤色气如火从天下入军军乱将死有黒气如牛猪者瓦解之气军必败有白气如蔓连结部队相随须臾罢而复出及至八九而不断者贼必至严守之　若雨气蒙蒙围城有入处者外兵当败入若有出者内兵当突出　凡气安则军安也气动摇则军不安气四散去军破且败其气如羣羊击之必大尅　两军相当有气如飞鸟徘徊在我城上或来而髙者兵锐不可击　两军相去十里内三里外军上无气是死兵击之必大胜也　两军欲战视彼军气氛氲如焚生军之烟者初必精鋭不可当待其气散击之必胜其气黒出如山带黄是谢气敌人自降
　　败军气
　　军败之气如羣鸟乱飞疾伐之必大胜　气乍明乍暗皆有诈谋气过旬不防城有大辅疾去之勿攻　凡敌上气如双蛇飞鸟如缺垣如壊屋如人无头如惊麞如走鹿相逐如鸡相向皆为败军杀将之气　敌上气如囷仓正白见日益明者将士猛锐不可击之　敌上气黒中有赤气在前精悍不可当　敌上气如转蓬者击之立破
　　游兵气
　　游兵气如彗云扫除或数百丈万万无根本　败军之气如破车如人无足无臂　若下轻其将妖恠并作众口相惑当修德审令缮砺锋甲勒诚誓士以避天怒然后复择吉日祭牙旗具太牢之馔震鼓铎之音诚心启请以偹天问观其祥应矣　若人马喜跃旌旗皆前指金铎之声以清鞞鼓之音宛以鸣此得神明之助持以安众心乃可用矣














　　唐开元占经卷九十七
　　钦定四库全书
　　唐开元占经卷九十八
　　唐　瞿昙悉达　撰
　　虹蜺占
　　元命包曰阴阳交为虹蜺汉书天文志曰虹蜺阴阳之精如淳曰雄曰虹雌曰蜺又曰色着为虹色微为蜺月令季春之月虹始见　尔雅曰防蝀谓之虹也　京房曰虹日旁气也　蔡氏月令章句曰虹防蝀也阴阳交接之气着于形色者也雄曰虹雌曰蜺常依阴昼见于日冲无云不见太阴亦不见虹常依象阳见于日旁白而直者曰蜺　凡日旁者四时常有之惟虹起季春见至孟冬乃藏　尔雅曰蜺为挈贰郭注云蜺雌虹雄也挈贰蜺别名也　説文曰蜺屈虹青赤或白色阴气也　合诚国曰虹蜺主惑心潜潭巴曰虹蜺主内淫春秋纬曰虹蜺者斗乱之精也主失度主惑誉　又云虹蜺见雨即晴旱即雨注云谓久雨虹见即晴久旱蜺见即雨也　京氏曰凡蜺者阴挠阳后妃无徳以色亲也雒罪级曰蜺出不言内妬乱　京氏曰蜺三出三已三辰除之除即日雨韦昭注曰三辰从寅至辰也　诗曰防蝀在东莫之敢指朝隮于西崇朝其雨毛氏曰夫妇过礼则虹气盛　元命包曰世惑臣谋虹舒照　髙宗八节虹气占曰虹以立春四十六日内出正东贯震中春多雨夏多火灾冬多海贼秋多水民流亡　虹以春分四十六日内出东南贯巽中春大旱灾北起　虹以立夏四十六日内出正南贯离中大旱火为灾麻独甚　虹以夏至四十六日内出西南贯坤中小水虫为灾食谷鱼不滋　虹以立秋四十六日内出正西贯兊中秋多水冬旱　虹以秋分四十六日内出西北贯干中秋多水虎为灾食人逆贼生　虹以立冬四十六日内出东北贯艮中春多旱夏火粟贵　京氏曰虹春出西方黒云覆之夏大水白云覆之夏多寒民病疟若温病者赤云覆之夏多旱黄云覆之夏大旱谷不熟　虹夏出西方黒云覆之秋多雨白云覆之冬多风青云覆之冬多寒民病疟若病瘟赤云覆之秋大旱黄云覆之秋大收　虹秋出西方黒云覆之冬多雨白云覆之冬多风又多寒民病疟若病瘟又赤云覆之冬大旱若黄云覆之冬籴大贱　京房氏传曰虹冬出西方黑云覆之春多雨白云覆之春多狂风青云覆之春多寒民病疟若病瘟赤云覆之春大旱黄云覆之春雨和调　虹出南方无春夏秋冬所见之处不出三年民流亡不归收葬风雨不时民饥　虹出北方雨阴阳不调当雨反旱当旱反雨冬夏不调万人大愁所照之国必有卖防孙者其嵗多病疾夏小雨冬荒不出三年所照之国民守其仓暴骨惶惶哭泣相望童子行行大旱二百八十日乃雨所照之国尤甚　易飞候占曰虹凡相有五法苍无胡虹也赤无胡者尤旗也白无胡者蜺也冲不屈者天杵也直上不诎者天棓也此五虹以甲乙出东方嵗若谷大贱犬食人食丙丁出南方天下大旱庚辛出东南甑釜不充釜食多空户五步六死人　虹以四月五月六月出西麦贵七月八月出西菜贵九月出西大小豆贵十月出西尽贵一出一倍再出再倍三出三倍四出四倍五出五倍饥民千里　十月虹出东北者其国亡　虹出横至上反入又不曲正直者不出九十日民多病死不出三年大旱民流亡所照之国尤甚　虹出直上行名曰章所出之处民多病而死民多瘟者不然大旱千里民多妖言所照之国尤甚　又曰温而不雨虹出无处者下精不功之事也温而虹出家人屋姙妇多死　夫王道之始先正夫妇夫妇正则父子亲父子亲则君臣忠君臣忠则化行王道之兴无不以徳衰无不以危天见变异以为戒欲其觉悟故为虹蜺之异所以谴告人君也后专夫权民苦刑杀人妖君之行故虹蜺五色也　韩诗曰蝃蝀刺奔女也蝃蝀在东莫之敢指蝃蝀东方名也诗人言蝃蝀在东者邪色乗阳人君淫泆之徴臣为君父隐讳故言莫之敢指刺卫奔女私奔淫泆决成家室之计皆指女也抱朴子曰屈虹见城上其下必大战流血　屈虹从
　　城外入城中者三日内城可屠　黄帝占曰攻城从外南方入饮城中者从虹攻胜　郗萌曰城上有交头虹城可攻　潜潭巴曰虹五色迭至照于宫有兵革之事张璠汉记曰灵帝时虹昼见殿前色青赤蔡氏曰小
　　人女子之祥也　续汉书灵帝光和元年有黑气随北宫温殿东庭中如车盖隆起奋迅五色有头长十余丈形皃似龙上问蔡氏蔡氏对曰所谓天投蜺者也不见足尾不得称龙中平元年黄巾贼张角起兵六年宫车宴驾　汉五行志曰后妃有专蜺再重赤而专至旱注云专者负也　潜潭巴曰五蜺俱出天子诎　感精符曰九虹俱出五色从横或头冲尾或尾绕头失节九女并譌妃族族悉黜天外若兵起威内夺　京氏曰蜺有九皆主身也专君者以色专爱及君事也　通卦验曰虹不时见女谒乱宫虹者阴阳交接之气阳唱阴和之象今失节不见者似人君心在房内不修外事废礼失义夫人淫恣而不敢制故女谒乱宫地镜曰虹从池井出若饮国空虚　易妖占曰虹出君池若饮君井其君无后　汉书曰天雨虹下属燕王只井中饮井井水竭只后诛　周书时训曰清明后十日虹始见不见妇人色乱小雪之日虹藏不见收虹不藏妇不专一　演孔圗曰地欧蜺承天而败皆臣子逆四方注云地欧蜺土中跃出也　抱朴子曰赤虹见城上其下必大战流血　易曰赤虹如杵万人死其下白虹亦然　运斗枢曰帝老不听政赤虹填门注云不能听政故虹贯塞主门以絶之也　文曜钩曰齐举管夷吾虹贯牛山趣齐去妇毋近妃宫齐侯大惧更立贤辅宋均曰出君住而阴气贯之君惑于妻馆之象故夷吾劝去之也
　　虹蜺贯日二
　　京氏对灾异曰　虹蜺近日则奸臣谋贯日客伐主其救也释女乐戒非常正股肱入贤良　雒罪级曰五虹刺不言内妾恣　京氏曰臣伤君不救国君亡　易候曰赤虹与日俱出其所之有急　甘氏曰赤虹出日左大凶
　　白虹三
　　易候曰白虹其下有流血　晋天文志曰白虹者百殃之事众乱所基　白虹雾奸臣谋君擅权主威夜雾白虹见臣有忧昼雾白虹见君有忧虹头反至地流血之象　黄帝占曰白虹绕城不匝从虹所在击之胜其决贼及从其地破走　抱朴子曰白虹见城上其下必大战流血　京房曰秋有白虹一双出西方急陈兵待之其赤气依傍者必有获城
　　白虹贯日四
　　感精符曰宰相之谋欲有国则白虹贯日毁灭息　摘亡辟曰白虹贯日四夷为祸主恐见伐　感精符曰白虹贯日天子将排　荆州占曰白虹贯日臣杀主　甘氏占曰日旁有白虹冲日在东方东方反在西方西方反在四方皆然期不出五年中有臣倍其主者白大将死色赤大夫出一曰有反城　白虹贯日近臣为乱诸侯有欲反者赤黒虹尤甚期不出三年　雒罪级曰白虹贯日近臣乱胜主人亡　易妖占曰白虹在日为丧又为兵　京房对灾异曰虹蜺贯日客杀主专君位大臣乗枢不救之则兵至宫殿战　史记曰邹阳上书曰荆轲慕燕丹之义白虹贯日太子畏之应邵曰燕太子丹秦始皇遇之无礼丹亡去故厚养荆轲令刺秦王积诚感天白虹为之贯日列士曰太子见虹贯日不彻曰吾事不成矣　后汉书曰唐樟永建五年举孝廉除郎中时白虹贯日樟因上便宜三事陈其咎征书奏弃官去之　诗推度灾曰挠弱不立邪臣蔽主则白虹刺日为政无常天下逆　京房易传曰白虹双出日中妻以贵娇夫　白虹在日侧黑蜺裹之气正直妻不从正蜺与日防妇人擅国蜺日夺明而火温温而雨尊卑不别列宿虹蜺出　郗萌曰虹与日俱出房心间诸侯王死期不三年　甘氏曰虹出牵牛之度必有坏城期二年　陈卓曰虹出须女后族专权谋杀为害　洛书曰天无云有赤蜺绕昴毕东北角西行臣主相谋伐　洛书摘亡辟曰苍云白虹围轸亡之戒也　运斗枢曰后族専权虹贯太防











　　唐开元占经卷九十八
　　钦定四库全书
　　唐开元占经卷九十九
　　唐　瞿昙悉达　撰
　　山崩
　　尚书中候曰山崩水溃纳小人　运斗枢曰山崩者大夫排主阳毁失基　考异邮曰山者君之位也崩毁者阳失制度为臣所犯毁　春秋纬保干图曰山崩道散又曰山崩修北斗七政之事辅豪杰除恶之毒　董仲舒对灾异曰山者阴类崩者忠贞离叛臣蔽主之善使恩泽不流怒恚壅隔民人乖散之象也任贤良使忠贞以救之　地镜曰山崩人君位消政暴不出三年有兵夺之　京房易传曰山崩阴乗阳弱胜强天壁亡　又曰国山崩君争政女戚五年败　又曰邑山崩邑有战主亡或大水　京房对灾异曰山者三公之位台辅之徳也乃兴云出雨漫溉万物助天成功今崩去者此谓大臣怀叛不忠也　地镜曰山春崩国有伐城夏崩天下有水国主亡秋崩有大兵冬崩年中大饥　京房易妖占曰山以春崩亡邑有防城以秋崩人主恶之以夏崩人主有亡天下大水以冬崩多饥兵兴又曰山崩絶辅臣去又曰山以二月崩其邑战以八月崩有兵以十一月崩此降民从而行　河图秘征篇曰侯恣权则邑土崩　春秋经鲁僖公十四年沙崩卜偃曰将有大咎几亡国谷梁传曰林属于山曰麓沙其名也公羊传曰沙河上邑也班固天文志曰沙者地沙山名也震而崩不书震举重者也杜预曰沙山名也阳平元城县东有沙山刘向洪范传曰崩者防而下也在山下平地臣象阴位也崩者散落皆叛不事上之类也夫山者君之表也者臣之象也故沙崩臣将叛也沙卑地无崩頽而崩其异甚矣　春秋鲁成公五年梁山崩　谷梁曰壅河三日不流晋君率羣臣素服而哭之河乃流　左传曰晋侯以传召伯宗伯宗辟重曰辟传重人曰待我不如捷之速也问其所曰绛人也问绛事焉曰梁山崩将召伯宗谋之问将若之何曰山有朽坏而崩可若何国主山川故山崩川竭君为之不举降服乗缦撤乐出次祝币史辞以礼焉其如此而已虽伯宗若之何伯宗请见之不可遂以告而从之洪范传曰山者阳之位君之象也水者阴之表也民之类也崩者坏沮也壅者不得其所也天若语曰人君权威重将崩坏不治百姓将不得其所也至于以丧礼泣之缟素哭泣然后流丧亡之象也刘歆曰梁山晋望也古者三代命祀不越望吉凶祸福不是过也国主山川山崩川竭亡之征也　汉文帝元年齐楚之山二十九同日俱大发水大溃洪范传曰山者君之象一曰诸侯位也水者阴之类言众盛强沮溃败君之効也一曰诸侯沮俱自坏败也　东方朔别载汉孝武帝时未央宫前殿钟无故自鸣三日三夜不止于是帝召太史待诏方朔问之曰恐有兵气帝更问于东方朔曰夫铜者土之子上者铜之母以阴阳气类言之子母相感动山恐有崩堕者是以钟先为之鸣故易曰鸣鹤在阴其子和之精之至也帝曰应在几日朔曰在后五日内居三日南郡太守上书言山崩丞相以闻帝曰善赐朔帛三十疋考异邮曰山之亡主沉溺
　　山移动　山亡　山鸣　山出光　山石生血
　　地镜曰山徙是谓德重直臣去佞人用政在女主不出五年有走王　又曰山无故自徙天下兵社稷亡　又曰山徙是谓非分不出三年四方兵起　又曰山石忽自动及相拘累及大小移转或湿或血为天下兵乱地镜曰山无故亡人君失位
　　地镜曰山无故昼夜有声如哭天下兵丧
　　春秋潜潭巴曰山有长光臣下不良　地镜曰山有长光臣不祥
　　地镜曰石忽生赤如血诸侯不助时父子絶
　　山石变化　石生水中
　　地镜曰山中见异类物非人所常见者各有形名音声皆为其邑大水或饥兵革行邑亡　又曰山忽化为人形及六畜飞鸟形皆天下虚　又曰石化为人君絶祠又曰石如人形庶雄持政如禽形诸侯兴兵诛行形
　　如飞鸟外戚女主近臣谋反　又曰山忽生于石上邑出主　石生正方三公外谋不出三年逆兵起　又曰石生重累不出五年相谋逆且成　又曰石生往往如聚不出五年兵谋行
　　地镜曰石生水中上见者近相谋逆与女主连不出八年兵行
　　石生庙邑　冡自声音　冡自移并陷与冡树自死
　　地镜曰石生于都邑人君去故就新不出三年易政又曰石生于宗庙中人君不行先王法度不出三年易主　又曰石生而陨坠雄烈败
　　地镜曰冡自音声天下大兵起
　　地镜曰冡自动天下分破　又曰冡自陷天下移　又曰冡树自死天下易主
　　光
　　河图曰圣人起昌光见　汉书郊祀志曰武帝封禅夜有光昼有白云起封中　元命苞曰有瑶光贯月感女枢生颛顼女枢见此而意感也河图曰瑶光如虹贯月正白感女枢出房之宫生帝颛顼　汉武帝禅仪曰天封之禅昼有白气夜有赤光　汉书郊祀志曰武帝幸汾隂汾隂男子公孙傍洋等见汾隂傍有光如绛上遂立后土祠于汾隂又郊太一祠上有光封禅太山其夜有光又曰宣帝祀世宗庙神光兴于殿旁神光又兴于房中如烛状广川国世宗庙殿上有钟音房大开夜有光殿上昼明　东观汉记曰安帝私在郡第数有神光照耀室内　又曰李轶等语防曰言刘氏当复起李氏为辅遂市兵弩绛衣赤帻归旧庐望见庐南有若火光以为人持火呼之光遂炽曈曈赫然上属天有顷不见异之　张勃吴録曰武烈皇帝姓孙氏名坚字文防吴郡富春人汉季世墓上数有光云五色上烛天　天源记曰武王吕光子世明王以石氏建武四年夜有光曜举舍异之名曰光　异苑曰孙坚防父行葬地忽有一人曰君欲为百世诸侯欲为四世帝乎曰欲为帝此人因楬一处而没既冡上常有怪　抱朴子曰有赤光如火从天来下入军乱将死　郗萌曰有光如日月见虚为男子之祥又曰有光如蛟龙见宫室为女子之祥　后秦记曰姚襄将与符广眉战谓将军王钦卢曰吾数行常有异光引吾前状如导躯数日忽复不见意恶之此何祥也钦卢不对即与眉战死于陈





　　唐开元占经卷九十九
　　钦定四库全书
　　唐开元占经卷一百
　　唐　瞿昙悉达　撰
　　醴泉　河出
　　瑞应图曰醴泉者水之精也王者得地理则出有仙人以爵酌之　运斗枢曰旋星得则醴泉出
　　地镜曰河徙是谓隂反不出五年有叛臣兵行民流亡河徙一里至三里是谓失政且有谋臣河徙至五里
　　十里女主执政外戚有背叛　河徙十里巳上人君失道政在下臣　流水忽易道君易贤
　　水涌溢及竭
　　地镜曰河盈溢不出三年国有忧　水忽自盈起君凶且大水　运斗枢曰帝壮而夺势水决壊山注云壮年健时见夺势故水决壊山言隂奸行君危也　汉书曰武帝建始二年北宫井水溢出王莽之徴也水
　　流庭霍氏遂乱　王隐晋书曰大兴元年河水竭断百余歩两头深浅如故中絶不流　后魏书曰前废帝普大元年司徒府大仓前井并溢占曰民迁流之象永熈三年十月都迁于邺地　地镜曰井水流出地
　　若理絶者臣骄猾兵方起　京房易候曰涌水无处必流杀人七日七年圣人威　晋中兴徴书祥説曰咸安九年涛水入石头杀人俄而海西公废　大元十三年十二月戊子涛水入石头毁大船沈杀人己亥江水涌起建康秣陵江淹没杀人阴旺之应也　崔鸿十六国春秋北燕録曰龙城东沟竭涸积年夏四月沟中坟起有声俄而泉涌出闵尚曰沟中坟起所谓深谷为陵泉涌出所谓百川沸腾阴旺之所致也国及家井自沸溢君将亡覆之期三十日　水忽自竭邑虚不吉　都邑中水无故自绝及易处者邑人徙亡
　　河壅
　　地镜曰河大壅下臣执政或主大水色变不出六年易王女主亡　汉书五行志曰水北方终蔵万物者也其于人道命终而形藏精神放越圣人为宗庙以收魂气春秋祭祀以终孝道若不敬鬼神政令逆则水失其性百川逆溢壊县乡邑溺人民及滛雨伤稼是水不润下尚书大传曰简宗庙不祷祠废祀逆天时则水不
　　润下　潜潭巴曰河水逆流怨气甚　地镜曰水逆流是谓道逆不出二年兵从女主起　国语曰灵王二十年谷洛二水鬬毁王宫　又曰水忽不流妇人惑政乱令废不出五年亡国水一年不流有反臣　汉五行志曰谷洛鬬刘向以谓近火沴水以传推之四渎比诸侯洛其次卿大夫象卿大夫将分争以危王室也　地镜曰流水忽停天下饥停水流天下兵　续汉书曰桓帝永兴二年彭城泗水増长逆流永寿元年六月雒水溢至津城门流物是时皇后兄冀秉政疾忠直后遂诛灭
　　水赤
　　京房易曰宫水化为血七月七年圣人灭　古今注曰安帝延平六年河东水化为血　异苑曰勃勃虏都长安端门外井人常宿汲停水壅中夜砰磕有声视水如血中有丹鱼长三尺而有赤光国寻灭　京房易曰水自赤光如血其国有流血　地镜曰水赤如血邑有流血　晋朝杂事曰元康六年彭城泗水赤如血京氏对灾异曰河水赤者狱有寃恨诛杀不当则致河水赤也其救也正狱刑解疑罪　京房易传曰君湎于酒滛于色贤人潜国家危厥异流水赤　汉五行志曰秦武王三年渭水赤汉书曰广陵王胥宫中池水变鱼死王为事诛　后魏书曰太祖豋国中河南有虎七卧于河侧三日及去后一年蚍蜉白鹿尽渡河北后一年河水赤如血此卫辰灭亡之应及诛其族类悉投之河其地遂空　地镜曰井水赤邑虚相攻主亡
　　水黄浊　水清　水无鱼　水自臰
　　地镜曰君井若黄浊政令不明　清水忽自浊天下将死　国及家井浊皆君主将亡覆之期三十日
　　易干凿度曰孔子曰天之将降喜应河水清三日清变白白变赤赤变黑黑变黄各三日河水安天下乃清续汉书曰延熹九年济隂东郡济北平原河水清襄揩上言河者诸侯之象清者阳明之徴岂诸侯有窥京都计邪其明年桓帝晏驾徴解渎亭侯为汉嗣是为孝灵皇帝
　　地镜曰泽泉水无鱼天王无居
　　地镜曰国及家井臰君将亡覆之期三十日　呉志曰诸葛恪将诛盥潄闻水腥臰侍者授衣衣服亦自夭恪怪其故易衣易水其臰如初
　　水出髙山　水出朝市　水沸
　　礼记威仪曰君乘土而王其政太平则防水出于山京房易曰水无故髙山上出邑亡起兵　地镜曰山石崖有水出主有谋不成水忽自出山上兵且作地镜曰水忽出于朝市兵且作　京房易候曰水无故市中出邑兵大作
　　地镜曰君井涌沸宗庙失堕　单子曰夏桀德衰岱山泉沸　京房易候曰泉水沸此谓贱人将贵　王者不顾骨肉不亲九族厥德已泉涌沸　京房对灾异曰江河沸者有声无实此为执政者懐奸不公众邪并聚则致此灾不救必有叛君谋其政也令百官举公直选有德置于政　井水沸者谓人君好用谗邪所致也　崖头易林曰井水沸不可安居
　　水中火出　水鸣　水出异物　井自出　井中气出　泽枯　火不炎上
　　京房对灾异曰水中火出何所谓阴气溢亡阳施也女妃无阳则敌气溢至水中火出不救有天殃隂害阳其救也正妃妾率后宫施命令诰四方嫁贞女赐鳏寡此灾即消
　　地镜曰泽水忽自鸣百姓哀若作金声土地分裂国及家井有音声皆君主将亡覆之期三十日
　　地镜曰凡水中忽见异物皆为大旱
　　瑞应图曰井不凿自成王者清净则出流有仙人至之征
　　地镜曰井中气直上叩天而王走民间国大衰损兵起京房曰泽枯岁贫国易臣不出三年各辞
　　尚书大传曰弃法律逐功臣杀冡子妾为妻则火不炎上【君上行此四者为天南宫之政官于地为火无故燔炽为害是不上】汉五行志曰谗夫昌邪胜正则火失其性宗庙宫舘灾是火不炎上也
　　火无烟
　　南燕録曰慕容超大正五年南郊柴燎爓起而烟不出灵防张光令私于中书侍郎王景晖曰烟者国之种今火旺烟灭国其亡乎





　　唐开元占经卷一百
<子部,术数类,占候之属,唐开元占经>
　　钦定四库全书
　　唐开元占经卷一百一
　　唐　瞿昙悉达　撰
　　霜占
　　元命包曰阴阳凝为霜　易坤卦曰初六履霜坚氷至象曰履霜坚氷阴始凝也驯致其道至坚氷也礼记月令曰季秋之月霜始降百工休孟冬行秋令则雪霜不时　考异邮曰霜者阴精冬令也四时相代以霜收杀霜之为言亡也物以终也　曾子曰阴气胜凝为霜地镜曰视屋上瓦独无霜者其下有寳藏　援神契曰霜挫物　京房曰凡候霜下早晚若正月一日雷知七月一日霜下若二月一日雷即知八月一日霜下又曰霜者刑罚行也霜者所以成万物也刑罚者所以诛恶人者也刑一以惩十杀一以全万非圣君居位则刑罚妄行诛杀不当故天应以殒霜于春于夏臣依公结私诛杀无罪霜下在土却忠臣依公结私以缓有罪霜附木杀罚不由上霜见风而飞此皆刑罚不法之应　又曰霜下或未见日而欲晞者此人君以喜怒行刑罚也霜或见日而不晞此人君执法坚不可犯也霜或天
　　阴不见星而有霜者此臣下擅行诛罚也　兴兵妄诛厥灾其霜杀五谷诛不原情兹谓不仁　冬先雨乃殒霜有芒角贤圣遭害其霜附木不下地　考异邮曰穆公即位仲夏霜杀草日不消　僖公即位殒霜不杀草梅李实不杀草者臣威强梅李大树此果为实是君不能伐也　定公即位殒霜杀菽菽者稼最强季氏之萌也　天镜曰霜非时而杀草是时而不杀并为虫蝗是谓大饥　春陨霜杀草木是谓阴隆臣强君弱下不事上　京房曰春下霜七日七年圣人灭　春秋命厯序曰桀无道夏陨霜　师旷占曰春夏一日有霜云者君父治政大严大苦大杀天以示之何以言之霜威杀万草坐大杀也见变如此宜损威杀重人命　京氏曰夏霜君死国亡　霜下或无芒者此人君行刑罚而哀恕其人也　霜下或无芒者此人君观过刺不深也芒或旁指者此人君旁言而刑人也　霜下或芒严者此人君刺过深尅者　芒或向下者或如露防者此人君尽欲加法一姓服属也　霜下或同类之物或不死此人君知人有罚同独有所缓不诛有以平法诛者霜下或翩翩状如雪者此人君知人有罪不以为意也亦不出于狴牢也　霜或止于树头而不下地者此下请决罪而上不下也　霜下或有泽于物者此人君欲杀直而下却之也　霜下昼夜不明而陨霜者皆君臣诛或心疑而径行之霜亦随之于春　霜下或重其日温者此行诛或依法深浅故其日温也　霜不下而物自以寒死者此邪臣执法周密众人不知物不得霜而死也夜雨雪且为霜为人君率臣重以为严也
　　雪
　　元命包曰阴阳凝为雪　汜胜书曰雪者五谷之精曽子曰阴气胜则凝为雪　穆天子传曰雪盈数尺年丰　八节占曰冬有积雪嵗美人和　又曰冬祁寒降雪盈尺年丰嵗稔之　董仲舒曰太平之世雪不封条凌弥毒害而已　考异邮曰庚辰大雪深七尺并者丈四尺　京房曰雪附木者此人君听言杀忠臣也雪未至地而复上久而复下此人君欲寛死罪　雪而温者此人君脱有罪　凡雪者阴气盛也小人系公结私以胁其主而专其权二月九月而不已此执法权正引邪以成贼理故雪厚为旱薄则为氷皆一百九十二日　天镜曰春雨雪不消妻党专政擅持君威天下饥民死亡　易通卦騐曰干得坎之寒则夏雨雪　天镜曰夏雨雪必有大防天下兵起　诗推度灾曰违天地绝人伦则夏雨雪　晋朝杂事曰大康七年河阴雨赤雪二顷　京房易曰夏雨雪国殃必有防司马为乱又曰君死国亡　天镜曰秋雨雪百姓多死草木零
　　落天下大防雪下厚三尺以上大兵方起
　　雹
　　考异邮曰阴阳专精凝合生雹雹之言合也　董仲舒曰雹者阴气胁阳也　京房曰凡雹过大人君恶闻其过也抑贤不与共位小人取利布币私施所爱人専施不普当雨不雨天反下雹人有衅则严威集人欲惑其君故雹伤生　雹或杀飞鸟者此人君信谗佞之言行谪罚于庻人　月令曰仲夏行冬令则雹冻伤谷　感精符曰大臣擅法则雨雹　京房曰雹下或毁瓦碎破车杀马牛者此人君任小人伐其人　雹下尽剥树木之枝又害五谷者此人君赋敛酷民有杀者　雹下或多状如积雪者此臣欲弑君也雹下或尽败人禾稼者此人君因春夏庶人有罪执杀之　雹下或霜俱降者此人君私邪人从后过而诛之　雹下极地而曎者此人君私施邪人而下成之　雹下或状如积氷者此臣欲杀人君　雹下或多芒状如雪者此人君欲害人而甚者　雹下或如梨实者此人君大乱庶人而恶甚者雹下或与风俱降者此人君施大乱其寒过度罚深雹下或状如珠者此人君欲害人而甚也　汉书五
　　行志曰大雨雹常寒之罚武帝元封三年十二月雨雹大如马头宣帝地节四年山阳济阴雨雹如鸡子深二尺五寸杀二十余人皆霍氏诛徴也　续汉书五行志曰孝安永初三年两雹大如鴈子伤稼是时邓太后专阳政　晋中兴书曰太和三年四月雨雹是时海西昏乱相龙朱实等滛逆　大元二十一年四月雨雹是时王道子辅政奸佞竞进烈宗不能禁絶王室大乱　天镜曰夏雨雹民饥
　　氷
　　地镜曰氷以春氷有兵其嵗不成氷夏氷胡兵将起人民无病而死大饥民流秋氷下臣忧大兵起　左传成公十六年春正月雨木氷寒过节氷着树也　谷梁传曰隂阳失度时寒过节雨而木氷志异也根枝折　墨子曰三苗大乱天命殛之夏氷　京房曰夏水氷冻者国君有疾病民流亡五谷不成人民饥　説苑曰秦始皇即位夏冻　地镜曰水三月至八月忽有氷者大兵防　汉书五行志曰刘歆云阳强不下通隂弛不上达故雨而木为氷木曲直也刘向以为氷阴之隆木少阳贵臣象此人将有害则隂气胁木叔孙乔如出奔公子偃诛死公见执辱之异也或曰长老名木氷为木介介甲兵象也　晋中兴书曰大兴三年二月雨木氷其后有王敦之难　京房易曰夏而冻其乡有流亡　地镜曰水冬不氷易王或饥兵
　　寒
　　京房曰有德遭险兹谓逆命厥异寒　洪范五行传曰听之不聦是谓不谋厥罚恒寒　晋中兴书曰大兴四年冬大寒民冻死是时王敦肆乱而天子不能禁任意专杀戮及忠良　京房易曰夏有遗冬人民行诉夏而大寒其国有急　冬而不冻泽其乡有疾疫　冬至后十日不冻者人君不行刑不严一曰缓死罪不诛
　　雾
　　元命包曰隂阳乱为雾　庄子曰腾水上溢故为雾尔雅曰地气发天不应曰雾　董仲舒曰太平之世雾不塞望　东方朔曰凡雾气不顺四时逆相交错微风小雨为阴阳气乱之象从寅至辰巳上周而复始为逆者不成积日不解昼夜昬闇天下欲分离　京房易曰甲乙有雾疾疫丙丁有雾旱戊巳有雾隣国有城拔无军有土功事庚辛有雾兵壬癸有雾为水　冬雾及其门日悬而雾马驰人起不雨雾曰兵所走　帝王世纪曰黄帝五十年秋七月庚申天大雾三日三夜雾除帝游洛水之上见大鱼负图书命河图帝视萌篇是也河图曰山冬大雾十日以上不除者山崩之也山
　　水脉也　郗萌曰凡雾四合有虹各见其方随四时凶气青黄更相掩　运斗枢曰四独雾下天下寃　晋书天文志曰昼雾夜明臣志得伸　孝经洞寳册曰世无道皇不用孝法去兵经五雾并起苍苍郁郁滛滛蔽四方　天镜曰天雨雾如黄土百姓劳苦奔亡不安名曰黄雾　汉书元后传曰成帝时王大弟封侯其夏黄雾四塞终日　晋中兴书曰大宁元年黄雾四塞王敦之应咸和元年大雾歩武不相见防稽王道子专政之应也　陆机别传曰机被诛日大风折木天地雾合　兵书曰白雾四面围城必有兵到城下不出其日　史记曰上至平城匈奴围王七日大雾汉使人来往胡不觉抱朴子曰白雾四靣围城不出百日大兵至城下
　　黄帝曰雾者百邪之气隂来冐阳奸臣擅君权立威荆州占曰昼雾夜明臣志得伸夜雾昼明臣志不伸雾终日终时君有忧色黄小雨　郗萌曰雾从夜半至日中不解遂上为雾君不悟行邪政于百姓过日中而似雨强气所避　河图曰雾乍散臣欲谋君为逆者不成自亡　荆州占曰凡雾气四方俱起百歩不见人名曰昏不有破国必有灭门　甘氏曰雾秋以庚申辛酉日气色白东行为利客先举兵者胜后举兵者败　巫咸曰雾夏以丙丁巳午日赤黄气西行为利客主人凶海中占曰雾冬以壬癸亥子日气青黒色南行兴军动众
　　露
　　元命包曰阴阳散为露　曽子曰阳胜则散为露　蔡氏月令曰露者阴液也曎为露论冲曰露秋气所生也易通卦騐曰立秋白露下　元命包曰露以润草
　　运斗枢曰天枢得则甘露浊　五经通义曰和气津凝为露从地出　礼运曰圣王所以为而弗悖也天降甘露地出醴泉　命厯序曰桀纣无道露冬下　吕氏春秋伊尹説汤曰水之美者三危之露和之美者雩掲之露其色紫　地镜曰圗视山川多露无霜者其下有美玉瑞应图云耆老得敬则栢受甘露尊贤爱老不失细
　　防则竹苇受甘露
　　霾曀【曀于计切隂而风也】
　　尔雅曰风而雨土为霾　郗萌曰凡天地四方昏蒙若下尘十五日以上或一月或一时雨不霑衣而有土名曰霾故曰天地霾君臣乖若不大旱外人来　尔雅曰阴而风为曀説文曰曀天地阴沉也　纪年曰帝辛受时周大曀　周昭王十九年天大曀雉皆震　惠成王元年昼晦十六年邯郸四曀室多壊民多死
　　霰
　　説文曰霰稷雪也从雨防声　释名曰霰星也水雪相如星而霰　曽子曰阴之专气为霰　尔雅曰霰为消雪郭璞注云霰水雪杂下故为消雪也　毛诗曰如彼雨雪先集维霰注云霰暴雪也或云雪上遇温气而抟之霰也
　　霁
　　説文曰霁者雨止也云罢貌　晋中兴征祥説曰咸和四年阴霖五十余日苏峻灭后乃霁魏略五行志曰延康元年大霖雨五十余日魏有天下乃霁将受大祚之应也
　　蒙
　　释名曰蒙日不明蒙防防然也　京房曰臣私禄及亲兹谓罔辟厥异蒙行　善不请于上兹谓祚福蒙一日五起五解　辟不谋臣臣辟异道上蒙下雾　立嗣子疑兹谓动欲蒙赤日不明利邪以食兹谓闭上蒙大起日不见若雨不雨十二日解禄生于下兹谓诬君蒙防而小雨已乃大雨下相攘善兹谓盗明蒙黄浊　下陈功于上兹谓不知蒙防而赤风鸣条夜复蒙不解　春秋潜潭巴曰大蒙三十日羣猾起　抱朴子曰若蒙气围城或入于城则外兵得入　若蒙气从内出主人出战　尚书中曰桀无道地吐黄黄是蒙也礼记月令曰仲冬行夏令气蒙　演孔图曰猾待期则赤蒙沾冠　黄帝占曰凡连阴十日昼不见日夜不见月乱风四起欲雨而无雨名曰蒙臣谋君故曰久阴不雨臣谋主　郗萌曰蒙雾者邪气也阴未冲阳奸臣谋君在天为蒙在人为雾日月不见为蒙前后人不相见为雾荆州占曰夜蒙昼明臣谋政昼雾夜明臣得伸志















　　唐开元占经卷一百一
　　钦定四库全书
　　唐开元占经卷一百二
　　唐　瞿昙悉逹　撰
　　雷
　　易説卦曰震为雷动万物者莫疾乎雷　河图始开图曰阴阳相薄为雷　河图帝通纪曰雷天地之皷也洪范五行传曰雷者诸侯之象也　河图曰黄帝以雷精起　尚书中候曰秦穆公出狩天震大雷下有火化为白雀衘丹书集公车　史记曰髙祖母刘媪尝息大泽之陂梦与神遇时雷霆冥晦见蛟龙于其上已而有娠遂产高祖　元命包曰阴阳为雷　京房曰凢雷者阴阳合和震动万物使各戴其元而起故雷以动闻百里或闻七十里或闻五十里或闻二十里各应其德而起以应人君行之动静　或雨且雷和气令雷声或殷殷风雨防皆阴阳和利稼之雨象君臣百姓和合也　论衡曰图畵之士图雷之状累累如连皷形又图一人若力士之容谓之雷公　京房曰雷者月当有効于消息以为主声闻于人雷之为政大壮始君臣强从解起　风俗通曰雷已发声作酱令人肠中雷鸣故雷不作酱也　京房曰雷起干宫人民多疾病雷起坎宫国邑多雨雷起艮宫禾好枲长五糓贱雷起震宫五糓贵多伤雷起防宫雨霜伤五糓雷起离宫夏少水旱蝗虫雷起坤宫蝗虫害五糓雷起兊宫兵起铜铁贵雷起水门流潦滂沱雷起天门人不安雷起石门蝗虫食大凶雷起木门棺木贵岁大熟雷起风门霜禾伤雷起金门铜铁贵雷起火门夏旱蝗虫食雷起土门五糓贱鱼不长雷起鬼门人民常暴死　春始雷东方东方五糓尽熟人民蕃殖以夜雷岁半熟　雷始南方岁小旱夜雷大旱籴倍种不成　雷始西方糓小熟有虫夜雷六畜病　雷始西方五糓不熟有曝骨其野马牛大病夜雷赤地千里籴贵　雷始北方海水出百川皆流溢五糓不成夜雷百川皆溢　春不雷而霜树木以风落皆为人疾病　春三月甲子己丑戊寅辛卯戊午有雷霹石其下有兵　春夏甲子丙寅戊子有雷杀人有将军在外大战期不出三十日　夏三月雷电不闻多疾病害五糓　夏三月甲子己丑戊寅辛卯疾风雷其在城壊军在外大战　戊子雷云露变土易民以其雷入月深浅日当一月或当一岁不出其月必有亾国死王　庚子雷必有恶令期不出三十日或日有令庚午日雷不出其月兵起甲子雷亦兵矣　春己丑
　　丁丑夏甲午壬戌己亥丁未冬甲寅又曰春戊寅夏戊申冬戊子不雨而雷雷之所建有所将流血戊子雷雨三日止其下大战不雨而雷外兵必归不雨而雷兵起必阻　王者动事不时正月大雷动事不明但雷而不电　当雷不雷太阳弱此君弱臣强臣夺君政故春分之后雷不发声君当扬威武退强臣正治道当发声矣人神德隆雷鸣盛春　秋分雷春分不雷秋分不雷
　　春分雷春过一日秋亦过一日　春雷不发秋雷不藏君死国亡　冬雷上朔皆为所当之乡骸骨盈野夜雷亦然　冬雷者阳气之盛应之各以雷之日知何方鸣东方各以其辰为方　冬三月有大雷闻千里者人君絶令霹者以兵去温者以弱去矣　天冬雷地必震教令挠则冬雷民饥　冬雷不蛰兹谓自藏万物化不成　天官书云无云而雷是谓天狗所当之国必有甲兵王国偏虚　冬雷而星下胡蛮之王死中野不雷而星下其国兵起又曰冬雷而星不下当日之国王死其所　冬雷屈折不及三年有兵防有更政　天无云而雷者此君无防泽于百姓国将易君万人不静小人失命　雷声掩掩状如欲息雨疎无风此人君深念忧百姓又曰雷或一声而止此人君出令重也雷而不雨此人君欲动其事无补于百姓有风令行无风令不行雷风雨霹丘陵者逆先人之令　雷或霹大风甚雨发屋折木此皆小人处位贤士隐　雷雨大风霹此皆人君用谗言刑杀正人　上下不和岁少雷雷不雨者有声无实也士走霹破害也贤人兴道雷止其处不然夜半雷一闻其声若电无雷皆为人君絶令一名枉矢　雷或霆此人君动令下不蔽欺明君　雷蛟龙出国有贤士止言不诎者阴中阴也　雷之发声于坎多水于艮山崩于震多风于防必大风起于离大旱于坤土功于兑兵起于干天象　雷声或格格雨下籍籍此人君施百姓侮之　雷声深状如欲伏雨疎无风者此人君深忧念百姓　入震卦雷一闻声后不复闻若有电无雷皆为人君絶令亦名枉矢　雷如聚火而徙此人君且絶之象雷电皆生火有所击极阴生阳也　雷或霹无风雨者此皆刚柔不均激气并作此君臣相忿争恶令出　雷或霹甚大风雨俱至者此皆乱令大作以动百姓　雷声或在南或在北或在西或在东此人君为政不知所去就也　先雷后雨不湿土先雨后雷屋舍崩隤　师旷占曰春雷始起其音栢栢格格霹者谓雄雷旱气也其鸣依依音音不大霹者谓雌雷水气也　春不雨有雷音在地中其所有兵起其下　礼记月令曰春日夜分雷乃发声有不戒其容止者生子不偹必有凶灾　天镜曰冬震兵饥　晋中兴书曰升平二年十一月雷是时皇太后临朝政舒缓　洪范五行传曰秦二世元年无云而雷雷阳也云阴也有云然后有雷有臣然后有君也无云而雷示君独处无人民也　河图曰臣僭大者不犯主则雷电撃朝　京氏五星占曰人君承用莭度即雷风以节行威福则雷霆击人其救也议狱缓死则灾消矣京氏对灾异曰雷鸣连而不絶者此谓人君政事民
　　不恐惧　又曰雷电俱出或先鸣而后电者此谓执法贪苛
　　霹占
　　春秋繁露曰霹者金气也其音商故应以霹　説文曰震霹振物也　释名曰霹折也所厯皆破折震战也所击輙破若攻战也　范子计然曰天者变化行精气者也令者谓暴风雨霹也　晋朝杂事曰元康七年霹破城南高媒石高禖中宫求子像也贾后妬忌将杀懐愍天怒霹之贾后将诛应也　搜神记曰扶风杨道和夏于田中値天雷雨止桑树下霹击之道和以锄格折其左股遂落地不得去赤如丹目如镜手如牛角长三尺余状如六畜头似猕猴　续搜神记曰呉兴人章狗者五月中于田中耕以饭萝置菰里晚饥求食而饭已尽如此非一后日于菰中伺之见一大蛇偷食其饭狗即以镬刈之蛇便走去狗乘船逐之至一坂有穴蛇便入穴但闻啼哭人云斫某甲或云当何如或言符雷公命霹杀奴须臾云雨四合震电伤狗狗于是跳梁大骂云天公我贫穷展力耕垦蛇来偷食我饭罪应在蛇反更来霹许是无知雷公若来今当以镬斫汝腹破须臾云雨輙开乃更还霹向穴诸蛇死者数十　天镜曰雷霆击宫庭中大夫欲逆不出五年交兵流血　合诚图曰霹击于殿女宫急　潜潭巴曰霹击宫室君情泄下有谋起　天镜曰雷霆击宗庙是谓天戒人君暴云不出八年削地夺国　春秋繁露曰王言下不从革而秋多霹　天镜曰雷电击贵人从官车骑此乃人君惑于佞人失众和　汉献帝纪曰初平二年无云而霹杀人　天镜曰雷霆击贵人正殿此谓重阳之戒此佞人持政不出六年地削君亾　晋中兴书曰元兴三年秋永安王皇后自巴陵将设威仪入宫天大雷震人马一时俱栗　续晋阳秋曰大元年震含章殿四柱杀内侍二人
　　电
　　河图曰激阳为电　易稽览图曰阴阳和合其电耀耀也其光长　元命包曰阴阳激为电　河图曰大电绕枢星炤郊野感符寳而生黄帝　天官书曰电者阴阳之动也　庄子曰阴气伏于黄泉阳气上通于天阴阳交争故为电　释名曰电殄也乍见则殄威也　京房曰电生火有所击极阴生阳之象董仲舒曰太平世电不眴目霣示光耀而已
　　霆
　　京房曰凢霆者金余气也金者内镜而外冥人君即位乃先敬让而内尚贼心阴行众物举事发微自以为明虚言妄防深依以考凢事亦自以为能矣故无云而霆霆或为火者此人君以罚也　霆或聚火者光起而从此人君将众之象也　霆或中天而见此人君自以为明也　霆或将如交蛇光明之而一正者此人君行明行直　霆或正赤下至地而复上者此人君听谗言也　霆或东西南北皆有霆者此人君行役不避四时也　霆或正直而长光明者此人君行防人不知曲直霆或正黄泽者此人君行明虽得事实取其中也
　　或雾而霆者此人君黙行不得事实而乱不息下将不制　霆瞬瞬晖晖者此人君质不知自明也　霆或奕奕明之而复息者此人君讥问内直言之事　霆或无云而以昏数见者此人君诚以防言而以害人也一云黙言　霆或将如蝶蛇明久而防正者此人君行不明莫有非也　天阴不雨但为霆者此人君阴行欲以来事实也












　　唐开元占经卷一百二
　　钦定四库全书
　　唐开元占经卷一百三
　　唐　瞿昙悉达　撰
　　厯法
　　上元甲子距今麟徳元年甲子嵗积二十六万九千八百八十筭外上元甲子距今大唐开元二年甲寅嵗积二十六万九千九百三十筭外　章嵗三万九千五百七十一总法一千三百四十　章月四十八万九千四百二十八　半总六百七十　章闰一万四千五百七十六　辰率三百三十五　闰分一千二百一十四【奇八】奇率一十二　厯周四十四万三千七十七　旬周六十　月法二十九日余七百一十一　法七日余五百一十二【奇九】气法一十五日余二百九十二【奇十】厯法二十七日余七百四十三【奇一】
　　推朔端术　置上元甲子距今所求年筭以章月乗为嵗分章嵗除为积月余为闰余以闰余减嵗分为朔分总除为积日余为小余【以天正小余减朔分余为总实】求次朔以月法加求闰余以闰余加求以法各加其朔得上以次转加望下及来月朔
　　推入厯术　以厯周去縂实余以变奇率乗之满变小余加其余搃法除为日不尽为余命日筭外即所求年天正恒朔入厯日及余
　　求次朔及望准前术【满厯日及余奇则去之】求夜半入厯各以其恒小余减
　　推中气术　各以闰余加其恒朔小余即其气节以气法加
　　推加时术　各以六乗其小余辰率除残以五乗四百二除为辰残又以六乗如前除为刻分命时起子半筭即加时所在辰及刻分
　　求定气术　冬夏二至即以恒气为定自外各以气下消息数息减消加其恒气小余【满若不足进退其日】各得所求【加者为盈气减者为缩气定其盈缩所在故日定气】
　　推日中影及消息盈缩定数术　各置其所入气后气数防相减余以乗所入如筭十五以各减其数为定【前少加之前多减之其求入厯定迟速及星者仿此入气十五筭者如十六】
　　推朔望盈缩经辰所入术　各以其日所入盈缩定积盈加缩减其恒经辰所入余即各所求
　　推朔望定迟速术　置所入日迟速数分后日数防相减余以入厯日余乗以搃法除得以加减迟速数为定
　　推定朔望术　各以其日迟速盈缩定数厯速减迟加气盈如缩减恒小余满若不足进退其日命以甲子筭外即各所求
　　推定月大小术　其定朔日名十干与来月同者大不同者小月无中气者为闰【若正月交有时正见者消息前后各一两月以定月以之大小今亏在晦二其望亦随事消息月朔大小若过三者观定小余近夜半者量定其望以五乗定小余杪法除为刻即各其辰所入刻数皆减其晨刻不尽为辰后刻不满前刻者従前日注于嗣后】推土王术　置四季之节加大余十二小余二百三十五即各其气后土王日
　　推没日术　气小余一千四百七巳上以九十乗之又以十五乗小分从以减没分十二万二千三百五十七余以没法一千七百五十七除为日不尽为余以日数加气大余即各气内没日
　　推毎定气初日夜半日所在定度术　各以其定小余减其气日度分命以宿次即其夜半日度及分求次日日加一度又各以其日躔差率进加退减度分数推朔望加时所在度术　各以定小余加其日夜半日度分即加时所在
　　推朔望加时月所在度术　朔加时日所在为合朔日月同度加其望日加时度一百八十二分百三十四四十二
　　推朔定日夜半月所在度术　各以其定小余乗所入厯日离程搃法而一为夜半后分以六十七除为度余为度分以减其日加时所在夜及分命以宿度求次日各以离程加【若至其朔即别起其端端不得因前而加之】
　　推定气日昼夜漏及日出没时　倍其气晨前刻及分分漏法从刻为日不见漏以减百刻为日见漏加日见漏五刻为昼漏刻以昼漏刻减百刻余为夜时刻四刻十二分加晨前漏刻命起于刻筭外即日出晨以日见漏加日出辰刻以次如前即日没所在晨刻【以二十五除夜漏得毎更一筭之数以二刻三十六分加日没晨即甲夜即卯晨又以更筹数加之得甲夜一筹数以次累满晨去之即五更筹所当晨刻及分也以配二十一前夜漏漏法】
　　推昏明去中星度术　毎日求其昼夜漏刻数以乗嵗实二百乗搃法而除之得昏去其中星度以减周天度余为晨去中星度以昏明去中星度加其晨所在即各其日中星度数【其梗防粗举者加其夜半日度亦各其中中星宿度】　因求次日者各置其日刻差七十三乗之二百八十八而一为度差满十为度冬至后加夏至后减随日加减各得毎日去中度晨昏所距日在黄道中星准度以赤道















　　二十日气日中影消息数盈缩数晨前刻【及分】昏去中度定日度及寄冬十一月一丈二尺七寸五分息初先盈末三十八十二度二分斗十二度
　　赤道度




　　黄道度




　　终率一千九十三万九千三百一十三　竒率三百约终三万六千四百六十四　竒一百一十三
　　交中一万八千二百三十二　竒五十六半
　　亏朔三千一百六　竒一百八十六
　　望实一万九千七百八十五　竒一百五十
　　后准一千五百五十三　竒九十三半
　　前准一万六千六百七十八　竒二百六十三
　　推泛交分术　置搃实以终率去之不足去者竒率乗之满终率又去之奇率约之为天正恒朔夜半入交分不尽为奇【以天正恒朔小余朔泛交分交加分即天正恒】
　　求望泛交分以望实加之求以朔者以亏朔加之满约终去之
　　推朔望定交分术　以六十一乗定迟速数七十七十七除之所得为限数及入气盈缩加减泛交分为定交分
　　推入蚀限术　入交定分如交中已下为月在外道交中已上以交中减之余为月在内道内外分如后准巳上前准巳上者为入蚀限望则月蚀朔入限月在里者蚀入限如后准已下为交后分前准已上反减交中余为交前分置前后分以一百一十二约之为去交时数推日月蚀所在辰术　如求律气应加时法得加时所去辰月在衡辰蚀昔非正见者于日出及日没前十二刻半内其初末以候之
　　求月在表朔蚀准夏至初去交前后二百四十八分为初准已下加则午正前后七刻内者蚀又夏至前后毎一日损初准二分毕于前后九十四日各为毎日变准若变已下加时如前者蚀又以末准六十减初准及变准余以十八约之为刻准以筭午正前后七刻数百时准加时去时准内去交如末准已下前蚀又置末准毎一刻加十八为差准加时刻去午正前后如差准刻已下去交分如差准已下者甚蚀秋分至春分去交如末准已下加时南方三辰者二蚀求月在里朔不蚀准夏至日去交一千三百七十三初为准初准巳上加时午正前后十八刻内或不蚀又夏至后毎一日益初准一分半毕前后九十四日各为毎日变准以初准减变准余十而一为刻准以减午正前后十八刻余为时准去交在变准巳上加时准内或不蚀
　　推月蚀分术　置去交前后定分冬交前皆去二百二十四春交后去一百交前去二百夏不问前后去五十秋交后去二百交前去一百不足去蚀既有蚀者以减后准一百四而一余半已下为半弱半已上为半强命以十五满限得月蚀之大分
　　月在内道蚀【初起东南蚀甚西南】月在外道蚀【初起东北食甚西北十三分已上正东起皆据正南而言之】
　　推日食分术　月在内道冬至毕雨水秋分毕大雪以五百五十八为差【自入春分已后日损六分毕芒种】夏至初日无差【自后日益六分毕白露】
　　置去交前后定分皆以差减不足减反减差为不蚀余小满毕小暑加时午正前后七刻外去不蚀余一时三刻内即加一时大寒毕立春交前五时外大暑毕立秋立后五时外皆去不蚀余一时五时内即加一时月在外道冬至初日无差自后日益六分为毕雨水自入春毕白露皆以五百二十二为差【自入秋分已后日损六分毕大雪所损为差】以差加去交定分为蚀分以减后准余为不食分各置差十五约之以减一百四余为定法以除不余分得为分余半法已上为半强已下为半弱以减十五余为蚀之大分月在内道日蚀【初起西南蚀甚东北】月在外道日蚀【初起西南食甚东南十三分已上正西起亦据正南方而言之也】
　　推日月蚀亏初及复末时刻术　置朔望蚀大分为率五已下増二已上増三十已上增四十三分已上增五为蚀用刻以四乗十除得减蚀甚刻为亏初又六乗十而一以加蚀甚刻为复末辰刻【其月蚀甚初末更筹因其日月所入辰刻及分依前定气所遇夜刻更筹术求其初末及其时更筹】
　　嵗星　率五十三万四千四百八十二　竒四十五伏分二万四千三十一　竒二十二半
　　荧惑　率一百四万五千八十　竒六十
　　伏分九万七千九十　竒六十
　　填星　率五十万六千六百二十三　竒二十九伏分二万四千八百四十一　竒六十四半
　　太白　率七十八万二千四百四十九　竒九
　　伏分五万六千二百二十四　竒五十四半
　　辰星　率一十五万五千二百七十八　竒六十六
　　伏分二万六百九十九　竒三十三
　　木终日三百九十八　余一千一百六十二　竒四十五火终日七百七十八　余一千二百二十　竒六十土终日三百七十八　余一百三　竒二十九
　　金终日五百八十三　余一千二百二十九　竒九夕见伏二百五十六日　晨见伏三百二十七日余竒同终分竒
　　水终日百一十五　余一千一百七十八日　竒六十六夕见伏五十二日　晨见伏六十三日
　　余奇同终分奇
　　推五星平见术　各以伏分减搃实余以其星率去之余反减率余搃法约为日不尽为余奇即所求年天正恒朔夜半后晨夕见见日筭及余奇【天正定朔进退日者进减加一日为定朔半夜后星平见日及余奇其金水二星知得夕平见其满晨见伏日及余奇者去之余为晨平见之】命起天正定月大小去之不满月命日筭外即各所求推五星定见术　各置其星平见所入气计日损益满半搃为日不满为分以损益所加减讫余以加减平见日及分为半其日消息定数息减消加之即其定见分嵗星【初见去日起十四度】见入冬至【毕小寒】减六日【已后日损十七分】春分初日平【已后日加八十五分】立夏毕小满加六日【已后日损八十九分】夏至毕立秋加四日【已后日损百七十八分】自白露初日平【已后日减五十三分】小雪毕大雪减六日
　　荧惑【初见去日十七度】见入冬至初日减二十七日【已后日损六十三分】大寒初日平【自后日加四十二分】雨水毕谷雨加二十七日【自入立夏已后日损一百九十八分】立秋平【自入处暑已后减百九十八分】小雪毕大雪减二十七日
　　填星【初见去日十七度】见入冬至【初日】减四日【自后日益八十九分】大寒毕春分减八日【自入清明已后日损五十九分】小暑初依平【自后日加八十九分】白露初日加八日【自后日损七十分】秋分加四日【自后寒露已后日损五十九分】小雪初日依平【自后日减八十七分】
　　太白初见【加八日自后日损去日十一度】夕见入冬至初日依平【自后日减一十分】惊蛰毕春分减九日【自入清明已后日损一十分】芒种依平【自入夏至后日加一百分】处暑毕秋分减九日【自入寒露已后日损一百分】大雪依平【自入大寒已后日加六十七分】立春毕立夏加三日【自入小满已后日损六十七分】晨见入冬至依平【自入大寒已后日加六十七分】大雪依平晨见入冬至依平【自入大寒已后日加六十七分】立春毕立夏加三日【自入小满已后日减六十七分】夏至依平【自入小暑已后日减六十七分】立秋毕立冬减三日【自入小雪已后日损六十七分】
　　辰星【初见去日十七度】夕见冬至【毕清明依平】谷雨毕芒种减二日夏至毕大暑依平立秋毕霜降应见不见其在立秋及霜降二气之内夕去日十八度外三十六度内有木火土金星巳上者夕见立冬毕大雪依平晨见入冬至减四日小寒毕大寒依平立春毕启蛰减三日【其在启蛰气内去日度如前晨无木火土金一星巳上者不见】雨水毕立夏应见不见【其在立夏气内去日度加前有木火金一星已上者亦见】小满毕寒露依平霜降毕立冬加一日小雪毕大雪依平
　　推星见所在度术　置星定见日夜半日所在宿度筭及分以定见余加其夜半度分乃以其星初见去日度数晨减夕加之即星初见辰所在宿度转求次日夜半星行所至各以一日所行度及分顺行逆减之有小分以日率为母小分满母去从行分一行分满半搃去从度一其行有益疾益迟者副置一日行分各以其差疾益迟损乃加之留者因前逆则依减得每日所至【其五星后顺流退所终日度各依伏求其去日逺近消息日度之率以定伏日所在若注厯其日月及金水等皆弃其分】推平行度分　置定度率以半搃乗有分者从之以日率除所得为一日行分
　　求差行初日行度分术　置定日率减一以所差分乗半之为差率益疾以差率减益迟以差率加平行分即初日行分
　　嵗星　初顺差行【先疾日益迟一分】一百一十四日行一十八度【五百九十四分】前留二十六日　旋退差行【先迟益疾二分】四十二日退六度十二分又退【先疾益迟二分】四十二日退六度【十二分】后留二十五日　后顺差行【先迟日益疾一分】一百一十四日行一十八度【五百九十四分日尽而夕伏】
　　荧惑【前日加加减度率加疾率行限减率】前迟日率度率退【率度率】后留【日率】后疾【日率行限】
























　　前留十三【前疾减日率者以其数分益比留及后迟日益前疾加日率者以其数分减比留及后迟日益】后顺迟差行【先迟日益疾二分】六十日行二十五度【前疾加度者此迟依数减之为定疾无加度者此迟入秋分至立冬减三度入立冬减五度后留定日缩十三日者以所缩日数加此迟日率之】
　　推荧惑平率及变率术　各以其所入气数与后气数防减余计日以加减本率皆为平率【其后疾变率与前迟盈缩六十日行二十五度退行六十三日十五度者以所盈缩日度盈减缩加之唯退行度即盈加缩减其差行者前疾先疾后疾先迟各日益迟疾分余皆平行后疾分日尽而夕伏】
　　填星初顺差行【先疾日益迟半分】八十三日行七度【二百九十分】前留三十六日旋退差行【先迟日益疾退半分】五十一日退三度【三十分】又退【先疾日益迟退半分】五十一日退三度【三十分】后留三十六日　后顺差行【先迟日益疾半分】八十三日行七度【二百九十分日尽而夕伏】
　　太白　夕见疾顺【入冬至毕立夏入立秋毕大雪】一百七十二日行二百六度【自入小满后十日益一度为定度初入白露毕春分差行先疾自益迟二分自余平行】夏至毕小暑一百七十二日行二百九度【自入大暑已后五日损一度半气尽】启蛰毕芒种七日行七度【自入夏至后五日益一毕于小暑】寒露初日二十三日行二十三度【自后六日损一毕于小暑】顺迟差行【先疾日益迟八分前疾加度过二百六度者唯数损此度】四十二日行十十度　夕留七日　夕退西行十日退五度【日尽而夕伏】晨见【初退】西行十日退五度【日退半度】晨留七顺迟差行【冬至毕立夏大雪毕气尽】四十二日行三十度【先迟日益疾八分自入小满已后率十日损一度毕芒种】夏至毕寒露四十二日行二十七度【差行依前自入霜降已后气数益一度毕于小雪】平行【冬至毕气尽立夏毕气尽】十三日行十三度【自行一度自入小寒已后六日益日及度各一毕于启蛰入小满后七日损日及度各一毕立秋】雨水初日二十三日行二十三度【自后六日损度各一毕于谷雨】处暑毕寒露无此平行【自霜降后五日益日及度各一毕大雪】度行一百七十二日行二百六【前迟行损不满三十度者此疾依数益之处暑寒露差行先迟日益疾一分尽余平行日尽而晨伏】
　　辰星　夕见顺行十二日行二十一度六分【日行一度五百三分】大暑毕处暑十二日行一十七度一十分【日行一度二百八十分】平行七日行七度【自入暑后二日损日及度各一入立秋无此平行】顺迟行六日行七度【四日行二百二十四分疾行分一十七度者无此迟行】夕留五日【日尽而夕伏】晨见留五日行二度【四日行二百四分自入大寒毕行于启蛰无迟行】顺迟行六日平行七日行七度【日行一度入大寒已后二日损日及度各一入立春无平行】顺疾行十二日行二十一度【六日一行度五百三分】前无迟行者十二日行一十七度一十分【日行一度二百八十分各日尽而夕伏】













　　唐开元占经卷一百三
<子部,术数类,占候之属,唐开元占经>
　　钦定四库全书
　　唐开元占经卷一百四
　　唐　瞿昙悉达　撰
　　筭法
　　臣等谨案九执厯法天所造五通仙人承习授肇自上古百博义二月春分朔于时曜躔娄宿道厯景止日中气和庶物渐荣一切渐长动植驩喜神祗交泰櫂兹令节命为厯元窃稽开设法数建立章率述而不作信而好古窃简易之智陈得希夷之妙术河带山砺乆而逾新藏往知来挹而靡竭尝试言之盖以其国人多好道茍非其气虽曰子弟终不也臣等谨凭　天防専精鑚仰凡在隠秘咸得觧通今削除繁冗开明法要修仍旧贯缉缀新经备列筭术贝摽如左自作口诀亦题目附本章
　　筭字法　　様【一字二字三字四字五字六字七字八字九字】防右天竺筭法用上件九个字乗除其字皆一举礼而成凡数至十进入前位毎空位处恒安一防有间咸记无由辄错运筭便眼趂须先及厯度
　　右天竺度法三百六十礶符管律更无奇賸【中国賸五度四分度之一今阙　　家术源天竺则弃没日不入厯度中国则收没日推日厯度由是度数不合彼此有异又凡称没者虚数之谓也所以二十四气遇没十六日移节在漏刻遇没十日移然天地所产人最灵焉骸骨之数有法象乎翫同管律理亦详矣】
　　推积日及小余章【闰及甲子筭七曜直等在术中】上古积年数太繁广每因章首遂便删除务从简易用舍随时今起明庆二年丁巳嵗二月一日以为厯首至开元二年甲寅嵗置积年五十七筭【甲子五十筭】术曰置积年【假令推开元二年甲寅嵗事置五十七筭为积年若推向前一年癸丑嵗事即减一筭若推向其年三月五日事既厯后一年乙夘嵗事即加一筭他皆仿此】以十二乗之加自入年已来所积月【假令推其年三月五日事即厯起二月一日为首于二乗讫数上更加一筭即是加入年所经一个月了】加讫重张位下以七乗之恒加一百三十二以二百二十八除之得闰月【不尽为闰余既未满闰弃之】以闰月加上位为积月以三十乗之加自入月已来所经日【假令推三月五日事即于三十乗讫数上更五筭即是加入月所经五日了】重张位下位十一乗之恒加差四百二十九一百六十九以七百三除之得自入厯已来所经小月【其小月梵云欠夜】不尽为小余【其小梵云小月余】以小月减上位为积月其小余及积日各列为位又置积日以六十除弃之余从庚申筭上命之得甲子之次又置积日以七除弃之余从荧惑月命得之七曜直日次【一筭为荧惑二筭为辰星三筭为嵗星四筭为太白五筭为填星筭定为日】其七曜直用事法别具本占
　　推中日章　凡在梵厯大例分积满六十成一度其度积满三十成一相其相积满十二乗弃之他皆仿此【其相梵一音呼为星施是聚又也承前或阙　为次或阙为辰今从相也其度梵音呼为薄伽承前阙为大分今从度也其分梵音呼为立多承前译为小分今从分也】术曰置积日重张位下位以十二乗以九百除之得没度【其没度中国在厯法为没日者是也】不尽十五除之得没分恒加差三十分【其分薄六十成一度】以没度减上积日又每退积日一置为六十分以没分减之减余列为中日分位其减讫积日以三百六十除之得自入厯已来所经年弃之【假令置积年五十七筭还只除得五十七】余以三十除之得相不尽为度其相及度与前所列中日分并之置为日中位【置位皆三重从戴而列之其下位列分其中位列度其上位列相他皆仿此】
　　推中月章　术曰置小余重张位下位二十五余之得者加上位加讫以六十除之得度不尽为分其度分列为位又置自入月已来所经日【假令前推积日加自入月五筭推此亦须准前数置止筭】以十二除之以三十除之得相不尽为度以其相及度与前所列度及分并之又与中日并之置为中月位
　　推髙月章　术曰置积日以九除之得度余以六十乗之依前除之谓亦九除也得分其度以三百六十除弃之余以三十除之得相不尽为度其相及度兼分列为位又置积日以六十除之得分【其分满六十成一度】以其分并前所列分位恒加差十八相二十六度四十一分一相十三度四十五分置为髙月位
　　推月藏章【承前或译为月损益率】术曰置巾月以髙月减之【如不是减于月中相位上更加十二相藏之】减讫置为月藏位
　　推日藏章【承前或译为日损益率】术曰置中日减二相二十度【如不足减于中月相位上更加十二相减之也他皆仿此】减讫置为日藏位
　　推定日章　日段六　第一段【三十五】第二段【三十二】第三段【二十七】第四段【二十二】第五段【十三】第六段【五】右一段毎管十五度两段管一相凡在六段用管三相　术曰置日藏若相及度位俱定唯有分者置分以第一段三十五乗之以九百除之得分【凡此分满六十成一度】恒视日藏位【相定及一二三四五相者命日羖首六七八九十及十一相者命日称首乂凡在梵厯相定是一相法一相是二相法二相是法他皆仿此】得羖首即以此度分损中日位得称首即以此分益中日位【以度损益度以损益分】如是损益讫置为定日位推定月章【承前或译为月或】月段六　第一段【七十七】第二段【七十一】第三段【六十一】第四段【四十七】第五段【三十】第六段【十】右一段毎管十五度两段管一相凡在六段用管三相术曰置月藏若相及度位俱定唯有分者置其分以第一段七十七乗之以九百除之得分【凡此分满六十成一度】恒视月藏位【相定段一二三四五相者命日羖首六七八九十及十一相者命日称首】得羖首即以此度分损中月位得称首即以此度分益中月位如是损益讫置为定月位
　　叙三相已下藏例【日与月并同此法】置藏位【若相定位其度不满十五兼有入者而置其度以六十乘之内分在梵厯是名通作分也亦以第一段乗之以九百除之得分其分命用并亦准前】置藏位【若有十五度已上者直除弃十五度讫十乘度内分也他皆仿此以次第二段乗之准前除也他皆仿此以次第二段乗之准前除之凡言准前者用旧术也今亦用九百除之他皆仿此得分其分加上位不满六十成一度其度及分命用并已准前】置藏位【若有一相十五度已下者直除去一相讫即并列第一段第二段为上位余通分内子以次段乗之自余命用并亦准前】置藏位【若有一相十五度已上者直除讫一相兼十五讫即并第一段迄至第三段为之位旬余命用并亦准前】置藏位【若有二相十五度已下者除讫二相讫而开列第一段迄至第四段为上位自余命用并亦准前】置藏位【若有二相十五度已下者有除讫二相兼十五度讫即列第一段迄至第五段为上位自余命用并亦准前】置藏位【若唯有三相更无度分者直弃三相讫即并列第一段迄至第六段为上位自余命用并亦准前】叙三相已上藏例【日与月并用此法凡在梵厯阙皆仿此】置藏位【如有三四五相者别置六相以减之减余相度分至于排段命用并亦准前此承前阙云傍五六相以本减傍去上张下命用者是也】置藏位【如有六七八相者直弃六相余相度分至于排段命用并亦准前】置藏位【如有九十及十一相者别置十二相减之减余相度分至于排段命用并亦准前】
　　推昼刻及夜刻章【梵厯昼夜刻共有六十刻凡一刻即六十分成都计搃有三千六百分若作一百刻每一得三十六分】刻段三　第一段【一百六十】第二段【一百三十二】第三段【五十四】右一段毎管一相凡在三段用管三相【至于排段别位受及乗除叙例命用亦同前定日法】术曰置定日若相空即置其度通作分以第一段一百六十乗之以一千八百除之得分【其分满六十成一刻】其分一六十除之得刻不尽为分恒加三十刻置为夜刻分位又恒别置六十刻以所置刻及减之减余刻及分置为短刻分位【凡春分后昼渐长夜渐短其长刻昼也短刻夜也春分羖首也秋分后夜渐长昼渐短其长刻夜也其短刻昼也秋分称首也】其长刻及其短刻及分合置为全昼全夜刻位其全昼全夜刻及分并各半之置为半昼半夜位【置定日若有一相直弃一相即列第一段一百六十为上位余通作分以第二段一百二十乗以一千八百除自余命用并亦准前置定日若有二相亦直弃二相并列第一段第二段二百九十为上位余通作分以第三段五十四乗之以一千八百除之自余命用并亦准前】推月域章【承前或译为明量确据梵音呼为勃夜其义云月食限也谓每经一昼一夜月行吞得度数之量也泽为域者亦得剂域之限也此月域内兼日行分合在其中】术曰置今日定月以昨日定月减之余通作分凡置为月域位【又法置七百九十为本位又取通乗月段以九乗之讫直弃一位余者恒视月藏三四五六七八相者命日蟹首九十一兼相位定及一二相命者首】蟹首益本位首损本位即是月域
　　推日域章【承首译为日法明量其义日以减却日行分故标日为前也】日行分法【相位定及一相二相三相行分五十七四相行分五十八五相行分五十九六相行分六十七相八相九相行分六十一十相行分六十十一相行分五十九】术曰恒视定月相位以前行分于月域数内【假令相位空即于月域数内减却行分五十七他皆仿此】减讫置为日域位
　　推宿刻章【宿法于此术中凡是宿平等为八百分天竺每以月临宿占其日一即休咎仍取其宿用事又唯用二十七宿命娄为始去牛终奎其牛宿恒着吉祥之时不拘诸宿之例别有占筭法】术曰置定月通作分【谓三十乗内度六十乗度内分他皆仿此】以八百除之得已通宿次余者是用宿【假令除得为娄二百胃三百即是已过宿次余者是所临毕宿用事也他皆仿此】以六十乗之以月域除之得宿刻又乗又除【谓亦以六十乗亦以月域除他皆仿此】得分置其刻及分为宿刻位
　　推宿断章　术曰置半【阙】刻及分兼全昼刻及分以宿刻及分减之先减夜刻【谓从夜半子时向亥匝至扵戌酉而减之】如夜刻尽余以减昼刻【亦谓从酉向申未等而减之也】如减夜不尽即直只减夜不减昼也知夜昼俱尽入以减往夜刻【谓从卯向寅日等而减之也】如减往夜全刻亦尽余以减往昼刻【谓从酉向申等而减之也】凡减昼夜刻至所止处是正着两宿界中央刻时【谓已遇宿位未所临宿之初也其日时月初临其宿用是也】以此时名宿断时置其刻及分为宿断位
　　推节刻章【或译为着蚀时或译为日节中国名为加时梵云即切详意义如竹以节隔其间今日一
　　昼一夜阙　　　　其昨日一昼一夜相分毎刻之处亦如竹节由是名焉】术曰置定月以定日减之【如不足减于定月相位上更加十二相减之】减余通作分以七百二十除弃之【其弃者是加自入月已来日若少于本数名未来节数若多于本数名过去节防】余者名为节除以六十乗以日域除之得节刻不尽又乗又除【凡言又乗又除皆是依前数乗之依前数除之今此以六十乗以日域除他皆仿此】得分置其刻及分为节刻位
　　推节断章【谓正着蚀时也亦是徃日今日每两界中央分判检剂节防之处也】术曰置半夜刻及分兼全昼刻及分以节刻及分一如取宿防法减之至所止刻为节断刻时【谓正着蚀时也】置其刻及分为节防位
　　推均分章【承前或译为月度分法在梵厯此术九妙朔下日月相及度分筭三位并均望即度及分二位均即准只分一位均推得朔望均分路日月交蚀】根法【置定月以日定减之减余有六相者弃有有相余通作分名为过去根法如减余通五相者别置六相减之减余作分名为未来根法】术曰置根法以六十乗之以日减除之如是过去以除得数损之日分如是未来以除得数益定日分又以除得数加根法以六十除之得度不尽为分如是过去损定月度分如是未来益定月度分日月度分均平齐等即并列之置为均分位　又法置节刻位通作分列为根法术曰置根法以定日行分【谓日域术中相法之下所标五十七等是也】乗之以三千六百除之得分其余损益定日分【其损益法损之而得均者即便损之益之而得均者即便益之】又置根法以日域乗之以三千六百除之得分其分又以六十除之得度不尽为分以其度及分损益定月度分【日若益之月亦益之日若损之月亦损之】如是损益讫置为均分法【俱损俱益是均分也一损一益非均分也】
　　推阿脩章【承前或译为风或泽为蚀神梵之日呼为罗喉释典所云罗喉阿脩王即此臣灵也又河图云暗虚值月则月蚀值星则星亡亦谓此怪灵也又诸曜则廵宿顺行其阿脩则廵宿逆转掩蔽日月以亦交蚀】术曰置积日以六千七百九十四除之得为已过遍数弃之余以十二乗之准前除之【谓亦以六千九百九十四除之也】得相余以十三乗之准前除之得度余以六十乗之准前除之得分列为前位又别置五相二十四度四十分以其前位减之【如不足减于五相位上更加十二相减之】减讫余相度分置为阿脩位
　　叙日月蚀法　凡筭蚀者先置均分及阿脩位从前蚀之后斗至六个月白博义【天竺每月二博义从月初至十五日为白博义从十六日至月尽为黒博义其博义译云翅也】十五日月当交蚀之限从前蚀后斗至六个月黑博义【月尽日也】日当交蚀之限月或个月白博义蚀或五个月白博义蚀或十四日蚀或十六日蚀日或七个月蚀或五个月蚀或十六日蚀日或七个月蚀或五个月蚀又日蚀初亏皆在西方月蚀初亏皆在东方蚀既者虽亦带隅正方之数俱多也【其正方谓东西方也】蚀鲜者虽亦带隅正方之数小也又蚀所从方进而亏黑还于其方退而放明也又蚀色初至如烟于时亦如烟又蚀不尽缺处黑如尽外赤色中赤黑色
　　推间量府章【日月有蚀无蚀及起亏方隅并在此术中】置均分以阿脩减之【如不足减加十二相于均分相位上减之】记减得羖首为北行【若得北行其有日蚀初起西北其有月蚀初起东南】得称首为南行【若得南行其有日蚀初起西南其有月蚀初起东北】余者置为间量府【凡有蚀法减阿脩讫余者即是间量府也如十二度已下月即有蚀十二度已上无蚀凡日蚀法减阿脩讫余者即是间量府也兼有日成间量讫有十二度已上日即有蚀十二度已下无蚀】如其加十二相减阿脩者还却置十二相减讫蚀者置为间量府如其减阿脩有六相已上者置弃六相余者置为间量府如其减阿脩讫有五相已上者别置六相减之减讫余者置为间量府
　　推月间量命　段法【凡一段管三度四十五分每八段管一相搃有二十四段用管三相其段下侧注者是积段并成三数】第一段【二百二十五】第二段【二百二十四并四百四十九】第一相　第三段【二百二十二并六百七十一】第四段【一百一十九并八百九十】第五段【二百一十五并一千一百五】第六段【三百一十并一千三百一十五】第七段【二百五并一千五百二十】第八段【一百九十九并一千七百一十九】第九段【一百九十一并一千九百一】第十段【一百八十三并二千九十三】第二相　第十一段【一百七十四并二千二百六十七】第十二段【一百六十四并二千四百三十一】第十三段【一百五十四并二千五百八十五】第十四段【一百四十三并二千七百二十八】第十五段【一百三十一并二千八百五十九】第十六段【一百一十九并二千九百七十八】第十七段【一百六并三千八百四】第十八段【九十三并三千一百七十七】第三相第十九段【七十九并三千二百五十六】第二十段【六十五并三千三百二十一】
　　第二十一段【五十一并三千五百七十二】第二十二段【三十七并三千四百九】第二十三段【二十二并三千四百二十一】第二十四段【七并三千四百三十八】术曰置间量府通作分以二百二十五除之得者为段以其段下并数列为上位【假令除得一其第一段下无并即直列二百二十五为上位如其除得二即例测注并教四百四十九为上位如其除得三例侧注并数六百七十一为上位他皆仿此】余以次段乗之【假令除得三侧侧注并数为上位讫即以第四段二百一十九乗之他皆仿此】以二百二十五除之得者并上位置为间量命【非月蚀用之】推月间量法　术曰置间量命以四乗之置为初位又列置四万三千四十一以月域除之得者【假令除得五十一即以五十一除初位】以除初位得度不尽六十乗之依前除之得分置为月间量位【如推日蚀列筭日间星法】
　　推月量法　术曰置月域以二乗之以四十九除之得度不尽以六十乗之依前除之得分置是月量位推阿脩量法　术曰置月域以五乗之以四十八除之得度不尽以六十乗之依前除之得分置为阿脩量位推阿脩及月全位半位法　置阿脩量与月量并之为全位又半之为半位其全位其半位各列为位
　　推蚀经刻法【谓初亏至复满所经刻数也】术曰置量自相乗【先以度自相乗列为上位又以分自相乗以三上除之加上位凡三十分从度者谓收半已上也】又置半位亦自相乗【亦如收分法为之】置半位相乗讫数减之减余以开方除之【其开方梵音云根法也】得者以六十乗之又以日域除之得刻不尽又乗又除得分其刻及分二乗之【谓位分也】置为亏满刻法【又以其数加节防刻上节防是若初亏时得此刻通至复满时】
　　推月规法【此术中备载日月亏缺多少及蚀既深浅等事】术曰置月量半准其数或用綎或用木为规限绕作光时坛又置间量准其数或以綎或以木从光明坛正中心向蚀方引出至末际置为位又起末际位据为正中心置阿脩量半准其数或用綎或用木为规限绕作黒暗坛据黒暗坛掩着处以定亏缺多少蚀既深浅一如其事【若推日蚀掩规置月量半为光明坛以日成间量府得作间量者为间量以以月量半为黒暗坛自余算术并同月规法】
　　推蚀甚法【谓蚀后更停经一刻或二刻或半刻方始退蚀放明也】术曰置阿脩量半以月量半减之余又以月间量减之【如其减间量尽为蚀尽如其减不尽为蚀不尽若尽即有蚀甚法若不尽则无蚀甚法】减余以六十乗之以日域除之得刻不尽又乗又除得分其刻及分二乗之【谓倍也】置为蚀甚刻位
　　推蚀刻位【谓左右用行数推步蚀隅畔剂并图如左】术曰置间量以九十乗之以半位除之得度置为蚀行法
　　蚀行法





　　若从东北隅入月蚀即从东中道北行以蚀行减方数尽则蚀初之分【南入法准此】若从西北隅入日蚀即从西中道北行以蚀行减方数尽即蚀初之分【南入法准此】
　　推日量法　术曰置日行分【谓日减术前所摽五十七等数】以六十乗之以十一除之得度余以六十乗之依前除得分置为日量法
　　推日蚀法【凡云日蚀太白从月星伐阿脩星又并日月二为半位其所用间量之并以日间为之日蚀术算亦同月蚀也】术曰置节防刻位通作分谓六十乗刻内分也别置之为刻分位
　　推日上星驷法　术曰置定日以半夜刻及全昼刻并之并讫所行刻以减定日分行减讫置为日蚀出位又别置三十度以日出位度及分减分【其减分法退一度破为六十分而减之】减余通作分置为上虚驷
　　段法　第一段【一百九十八】第二段【二百三十二】第三段【二百九十】第四段【三百五十一】第五段【二百六十】第六段【三百五十八】右六段从上向下为羖首次从下向上为称首及置上虚驷恒视日出相得羖首称首次第【假令日出相定即得羖首也谓即须用羖首第一段乗也他皆仿此】以其段乗之以一千八百除之所得者谓所得数也以减刻分位成减为一相即以一相加日出相位【日出位中度及分并弃之】即以次段减段令用羖首第段乗上虚驷讫即第刻分位乗三十段二百三十二减之又以一相准前加日出相位又以其次段减刻分位成减又以一相加日出相位视刻分位数堪更减之他皆仿此至不成减止余刻分位不成减云余也以三十乗以所至段除能止从羖首加三相于星相位讫即取次四段除之他皆仿此得此度不尽以六十乗依前除得分以所得度及分并加日出位加讫即是节断恒减三相减讫【羖首为北行称首为南行】日间如是量府三相已上准减相例为如之为其相定及三相已下搃通作分谓三十乗内度六十乗度也一如前推月间量命法为之置为月间量命以一百四十六数除之所得为度余以六十乗之依前除之所得为分置为位恒观月间量府若羖首减谓随方眼法随方眼法【其随方眼中国用三十五分也】若称首以加随方眼法之置以位为中命置中命又一如前命法为之置为后命月域乗之以五万一千五百六除之所得为度余以六十乗之依前除之所得分所得度及分恒视间量府【谓均分减阿脩讫间量府也】得羖首减之【亦为均分减阿脩讫间量府也】得称首加之【亦谓加均分间量府也】减阿脩讫置为日间量【如十一度已下有蚀十一度已上无蚀】又并日月二量为全位复半之为半位置半位自相至又置日间量亦自相乗讫即以半位数内减却日成数成减有蚀不成减无蚀余并一如蚀中叙【凡在厯大侧如其分不足减退度一置为六十分而减之如其度不足退相一置为三十度而减之如其相不足减加十二相而减之】置上虚驷恒日出相依羖首称首次第【假令日出相定即得羖首也谓即用羖首第二段乗也他皆仿此】以其段乗之以一千八百除之所得者【谓所除得数也】以减刻分位成减为一相即以一相加日出相位【其日出位所有度及分并弃之】又即以次段减刻分位【假令用羖首第一段乗上虚驷讫即用以第二段二百三十二减之他皆仿此】成减又以一相加日出相位又以次段分减刻位成减又以一相加日出相位毎视刻分位数堪更减段者恒教此法减而加之至不成减止余以三千乗以所至段除之日得度不尽六十乗依前除之得分以此度及分并加日出位【其日出位度分先并弃之令以此度加及分置之】加讫即是节防着也其节防着恒减三相减讫【得羖首为北行得称首为南行】置为日间量府如其有三相已上【谓日间量府有三相已上也】准减相例【其例在定日术后者是也】为之如其三相已下搃通作分【谓三十乗相内度六十乗度内分也】如推月间量命法为之置为日间量命以一百四十六除之得度余以六十乗之依前除之得分恒视日间量府若得羖首即以此度分数内减却随方【其随方眼中国用三十五分】若得称首即以此度分数内更并随方眼置为中命置中命又再更一如前命法为之置为后命置后命以月域乗之以五万一千五百六十六除之得度余以六十乗依前除之得分恒视间量府【得均分减阿脩讫间量府也】得羖首以此度分损之【谓损其减阿脩讫间量府也】得称首以此度分益之【谓其减益阿脩讫间量府也】如此损益讫置为日间量位其间量数有十一度已下日即占蚀十一度已上又并日月二量为全位又半之占无蚀为半位置半位自相乗又置日间量亦自相乗即以半位数谓有相乗讫数也内减却日间量数谓自相讫数也成减有蚀不成减无蚀自余术理咸悉一如月蚀中术










　　唐开元占经卷一百四
　　钦定四库全书
　　唐开元占经卷一百五
　　唐　瞿昙悉达　撰
　　古今厯积年及章率　古今厯上元已来至今开元二年甲寅岁积黄帝厯上元辛卯至今二百七十六万八百六十三算外
　　章嵗十九　章闰七　章月二百三十五　蔀嵗七十九　蔀月九百四十　蔀日二万七千七百五十九　元法四千五百六十　纪法一千五百二十蚀月一百三十五　蚀法二十三　蚀岁五百一十三　蚀数一千八十一
　　颛顼厯上元乙卯至今二百七十六万一千一十九算外
　　章嵗十九　章闰七
　　夏厯上元乙丑至今二百七十六万五百八十九算外章嵗十九　章闰七
　　殷厯上元甲寅至今二百七十六万一千八十算外章嵗十九　章闰七
　　周厯上元丁巳至今二百七十六万一千一百三十算外
　　章歳十九　章闰七
　　鲁厯上元庚子至今二百七十六万一千三百三十四算外
　　章嵗十九　章闰七
　　前汉刘歆三统厯上元庚戌至今一十四万三千九百三十四算外
　　章歳十九　章闰七　日法八十一　统法一千五百三十九　朔望防一百三十五　元法四千六百一十七　冬至牛初　嵗星一百四十四年起一次岁数一百四十四　周数一百四十五
　　后汉四分厯上元庚辰至今九千九百九十五算外元法四千五百六十　纪法一千五百二十　纪月一万八千八百　蔀法七十六　蔀月九百四十章法十九　章月二百四十五　周天一千四百六十一　日法四　蔀日二万七千七百五十九　没数二十一　通法四百八十七　没法七【亦为章闰】日余一百六十八　中法三十三　大周三十四万三千三百三十五　月周一千一十六
　　吴刘洪乾象厯上元己丑至今七千八百八十五算外干法一千一百七十八岁　防通七千一百七十一纪法五百八十九　周天二十一万五千一百三十通法四万三千二十六　通数三十一　日法一千四百五十七　岁中十二　余数三千九十　章岁十九　没法一百三　章闰七　防数四十七　防嵗八百九十三　章月二百三十五　防率一千八百八十三　朔望合数九百四十一　防月一万四千四十五　纪月七千二百八十五　元月一万四千五百七十　月周七千八百七十四　小周二百五十四
　　魏韩诩黄初厯上元壬午至今三万二千七十二算外章岁一十九　章闰七　纪法二千八百八十三斗分一千二百五　周天一百七十八万三千五百日法一万二千七十九　经六千四百九　月法
　　三十五万六千七百
　　魏杨伟景初厯上元壬辰至今四千五百二十三算上元法一万一千五十八　纪法一千八百四十三纪月二万二千七百九十五　章岁十九　章月二百三十五　章闰七　通数一十三万四千六百三十　日法四千五百五十九　余数九千六百七十周天六十七万三千一百五十纪日　岁中一十
　　二　气法一十二　没分六万七千三百一十五没法九百六十七　月周二万四千六百三十八通法四十七　防通七十九万一百一十　朔望合数六万七千三百一十五　入交限数七十二万二千七百九十五　通周一十二万五千六百二十一周日日余二千五百二十八　周虚二千三十一斗分四百五十五
　　晋刘智正厯上元甲子至今九万七千八百五十算外章岁十九　章闰七　纪日一百四万九百五十三交防通六百一十万九千一百七十四　纪岁二
　　千八百五十　冬至斗二十一　纪月三万五千二百五十　余一万八千七百三
　　姜岌厯上元甲子至今八万四千一百七十算外章岁十九　章闰七　纪二千四百五十一　斗分六百五　日法六千六十三　经余三千二百一十七　厯余三千三百六十二　冬至在斗十七
　　梁赵厯上元甲寅至今六万一千七百四十算上元法四十三万二千　纪法七万二千　蔀法七千二百　章岁六百　章月七千四百二十一【亦曰时法】章闰二百二十二　周天二百六十二万九千七百五十九【亦曰通数】余数三万七千七百五十九　斗分一千七百五十九　日法八万九千五十二【亦曰蔀日】月周九万六千二百五十二　小周八千二十二　防数一百七十三　度余二万七千七百一十九　防虚六万一千三百三十三　交防差一百四十七　度余三千三百一十一　迟疾差六百余四千五百三十　周日二十七日余四万九千三百八十　周虚三万九千六百七十二
　　宋何丞天元嘉厯上元庚辰至今五千九百七十四筭外
　　章嵗十九　章闰七　纪法六百八　日法九百五十二　厯余四百一十七　经厯三百九十九　度法三百四　度分七十五　防月九百三十九　防数一百六十　雨水室二度
　　宋祖冲之大明厯上元甲子至今五万二千一百九十筭外
　　元法五十九万二千三百六十五　纪法三万九千四百九十一　章嵗三百九十一　章月四千八百三十六　小周五千二百二十七　章闰一百四十四　闰法十二　月周五十二万七千九百二十七日余十六万九千七百七十五　月法十一万六
　　千三百二十一　日法三千九百三十九　嵗分一千四百四十二万三千八百四　嵗余九千五百八十九　余数二十万七千四十四　没分三百六十万五千九百五十一　没法五万一千七百六十一周天一千四百四十二万四千六百六十四　度
　　分一万四百四十九　差八百六十　行分法二十三　小分法一千七百一十七　通周七十二万六千八百一十　防周七十一万七千七百七十七通法二万六千三百七十七
　　梁武大同厯上元甲子至今一百二万五千八百七十筭外
　　章嵗六百一十九　日法一千五百三十六　纪法三万九千六百一十六
　　后魏张龙祥正光厯上元壬子至今一十六万七千九百四十二算外
　　章嵗五百五　章闰一百八十六　章月六千二百四十六　蔀法六千六十　斗分一千四百七十七纪法六万六百　统法十二万一千二百　元法
　　三十六万三千六百　日法七万四千九百五十二周天分二百二十一万三千三百七十七　气法
　　二十四　经月大余二十九【小余三万九千七百六十九】防数一百七十三　余二万三千二百八　防通一千二百九十八万九千九百四　周日二十七　余四万一千五百六十二　通周二百六万五千二百六十六小周六千七百五十一　月周八万一千一十二
　　东魏兴和厯上元甲子至今二十九万四千一百七十筭外
　　章嵗五百六十二　度法一万六千八百八十　章闰二百七　斗分四千一百一十七　日法二十万八千五百三十　余十一万六百四十七　周天六百一十五万八千一十七　厯余一十万五千六百三十一　防数一百七十三　日余六万七千一百一十七　木终余一万五千六百八　火终余一万五千一百四十三　土终余九百八十一　金终余一万四千五百二　水终余一万四千八百一十八冬至斗
　　刘孝孙厯上元甲子至今四十三万五千二百三十筭外
　　章嵗六百一十九　元法一十六万九百四十　纪法九千四十七　日法一千一百四十四　嵗余一千九百六十六　虚分六千四百七　差分五百九度法二万四千一百四十一　行分三十九　防
　　月二千一十三　防率三百四十一　周法三万四千三百二十　厯朔差分六万七千四百四十二冬至命度起危前五度
　　齐宋景天保厯上元甲子至今一十一万六百九十筭外
　　元法一百四十一万九千六百　纪法二千三万六千六百　蔀法三万三千六百六十【亦名日度法】章嵗六百七十六【亦名日度法】章闰二百四十九【亦名闰法】章中八千一百一十二　章月八千三百六十一　日法二十九万二千六百三十五　周天八百六十四万一千六百八十五【亦名通数亦名蔀法亦名没分】余数一十二万四千八十七【亦名没分】斗名五千七百八十七　嵗中十二　气法二十四　防数一百七十三　余九万一千五十八　防通五千七十一万六千九百一十三　防虚二十七万一千五百七十七　周日二十七　余一十六万二千二百六十一　通周八百六万三千四百六　周虚一十三万三百七十四　小周九千三十七　月周三十一万六千二百九十五　望十四余二十二万三千九百五十三半　交限数一百
　　五十八　余一十五万九千七百三十九半　经月二十九　余一十五万五千二百七十二　虚分十三万七千三百六十三
　　周甄变天和厯上元甲寅至今八十七万五千九百四十算外
　　章嵗三百九十一　章闰一百四十四　蔀法三万三千四百六十　日法二十九万一百六十　朔余一十九万三千九百九十一　斗分五千七百三十一　防余九万三千五百一十六　厯余一十六万八百三十　冬至日在斗十五度
　　周马显景寅元厯上元景寅至今四万一千六百八十八算外
　　章嵗四百四十八　章闰一百六十五　斗分三千一百六十七　蔀法一万三千九百九十二　日法五万三千五百六十三【亦曰蔀防法】厯余二万九千六百九十三　防日一百七十三　防余一万六千六百一十九　冬至日在斗十二度
　　隋张賔厯上元甲子至今四百一十二万九千一百三十筭外
　　元法六百一十七万七千六百　纪法一百二万九千六百　蔀法十万二千九百六十【亦名度法】章嵗四百二十九　章闰一百五十八　章月五千三百六通月五百三十七万二千二百九　日法十八万一千一百二十【亦名周法】虚分八万五千三百九十一　朔时法一万五千六百一十　周天分三千七百六十万五千四百六十三【亦曰没分】余数五十三万九千八百六十三【亦曰没法】嵗中十二　斗分三万五千六十三气法二十四　气时法八千五百八十　防月一千二百九十七　防率二百二十二　合数一百一十半　防分一十一亿八千七百二十五万八千一百八十九　防通六十九亿六千七百七十五万五千七十三【亦曰交数】防日法四千二十万四千三百二十防日一百七十三　余五万六千一百四十三　小分一百一十　防虚一十二万五千七百七十六小分一百一十一　防日限一百五十八　防九万八千八百三十八　小分二百二十半　朔望合日数十四　余一十三万九千二百二十四　小分一百一十半　交法五亿一千二百一十万四千八百三分法二千八百一十五　隂阳厯一十三　余
　　三万二百六十三　小分二千三百二十八　厯合二十七　余三万八千六百七　小分一千八百四十一　朔差二　余五万七千九百二十二　小分九百七十四　望差一　余二万八千九百六十一小分一千八百九十四半　蚀限十二　余八万
　　一千三百三　小分四百三十三半　定差四万四千五百四十八　通周五百一万二千六百九十九余嵗一万三千八百九十七　限三千八百一十
　　三　周日二十七　余十万八百五十九【亦名小大法】周虚八万一千六十一　通率七　差虚十三万七千三百七十二　转率二百四十　分率七百五十八日周一百三十七万六千四百　小周五千七百
　　三十五　朔望合数十四度　余一十三万九千二百二十四半
　　张曹厯上元甲子至今一百四十二万七千七百五十筭外
　　章嵗四百一十　章闰一百五十一　日法一千一百四十四　度法四万二千六百四十　朔余六百斗分一万八千八百六十六　嵗差五百三　周
　　法二千五百四十八　余一千四百一十三　冬至命度虚【初五后七】交防通一千六十四万六千七百二十九【比古防日】朔差九十万七千五十七【比古防数】
　　刘焯皇极厯上元甲子至今一百万八千九百五十算外
　　章嵗六百七十六　度法九万三千二百八十八日法一千二百四十二　余六百五十九　嵗余二万二千八百一十三　嵗差一千四百二十三　防月二千七百二十九　防率四百六十五　周法二千二百六十三　余一千二百五十五
　　傅仁均戊寅厯上元戊寅至今一十六万四千四百三十六筭外
　　章嵗六百七十六【亦名行分法】章闰二百四十九　章月八千六百六十一　月法三十八万四千七十五日法一万三千六　时法六千五百三　度法九千四百六十四【亦名气法】气时法一千一百八十三　嵗分三百四十五万六千六百七十五　嵗余二千三百一十五　周天分三百四十五万六千八百四十五斗分二千四百八十五半　没分七万六千八百一十五没法一千一百三　厯日二十七　厯日余一万六千六十四　厯周七十九万八千二百　厯法二万八千九百六十八　余数四万九千六百三十五
　　神龙厯上元乙巳至今四十一万四千三百七十筭外母法一百　旬周六十　辰法八刻三十三分二十半　期周三百六十五日　余二十四竒四十八气法十五日余二十一竒八十五少半　月法二十九日余五十三竒六　候法五日余七竒二十八游分四望法十四日　　余七十六竒五十三　法七日余三十八竒二十六半　闰差十日余八十七竒七十六　没数九十一余三十一竒十二　没法一余三十一竒十二　日周法二十七日余五十五竒四十五小分五十九　日差法一百余九十七竒六十小分四十一　天周三百六十五度余二十五竒七十一小分七十一　交周法二十七日余二十一竒二十二小分十六七分　交差法二日余二十一竒八十三小分八十三三分　交中十三日余六十竒六十一小分八三分半　阳前限十二日余四十四竒六十九小分十六七分　阳后限一日余十五竒九十一小分九十一六分半　隂前限二十六日余十五竒三十小分二十五分半　嵗星合法三百九十三日余八十六竒七十九小分八十　荧惑合法七百七十九日余九十一竒五十五小分四十五　镇星合法三千七十九日余八竒四小分八十　太白合法五百八十三日余九十一竒七十七小分七十　中合法二百九十　日余九十五竒八十八小分八十五　辰星合法一百一十五日余八十七竒九十五小分七十　中合法五十七日余九十三竒九十七小分八十五
　　李淳风见行麟徳厯上元甲子至今二十六万九千九百三十算外
　　章嵗三万九千五百七十一　搃法一千三百四十章月三十八万九千四百二十八　半搃六百七
　　十　章闰一万四千五百七十六　辰率三百三十五　闰分一千二百一十四竒八　竒率一十二厯周四十四万三千七十七　旬周六十　月法二十九日余七百一十一　法七日余五百一十二奇九　气法十五日余二百九十二竒十　厯法二十七日余七百四十三竒









　　唐开元占经卷一百五
<子部,术数类,占候之属,唐开元占经>
　　钦定四库全书
　　唐开元占经卷一百六
　　星图　　　　　　　唐　瞿昙悉达　撰二十八宿星座古今同异
　　东方青龙七宿一
　　角二星十二度夹左角星去极九十一度郑分旧南星在赤道内一度今测其南星正押赤道　亢四星距西第二星去极八十度郑分旧南第二星在赤道外今测在赤道内二度　氐四星十五度距西南星去极九十四度宋分古今同　房四星钩钤二星五度距西南第二星去极一百八度宋分古今同　心三星古今同五度距前第一星去极一百八度半宋分　尾九星神宫一星十八度距本第二星去极一百二十四度燕分旧去极一百二十度又三星入河今去极一百二十四度有六星入河又距星傍有一星旧不载按古经赞云神宫一星在尾第二星傍主解衣之内室既有古赞今附入其天河审视天河曲邪中絶与旧不同并依天改正箕四星十一度距西北星去极一百二十四度燕分旧四星并在河内审视天南二星出河其天河与旧不同今并依天改正
　　北方武七宿二
　　南斗六星二十六度四分度之一距魁南第四星去极一百一十六度吴分旧柄第二星在黄道内又魁二星出河今测在黄道外魁四星出河　牵牛六星八度距中央大星去极一百一十度吴分旧南二星入南斗度一星在牵牛度今视天三星并在牵牛度元不入斗又旧去极一百六度今测一百一十度　须女四星十二度古今同去极一百六度赵分　虚二星十度古今同距南星去极一百四度齐分　危三星坟墓四星古今同十七度距西南星去极九十九度齐分　营室二星离宫六星十六度距南星去极八十五度卫分古今同东壁二星九度距南星去极八十六度卫分古今同
　　西方白虎七宿三
　　奎十六星距西南大星去极七十度鲁分旧去极七十七度今测七十度又旧星并均今视天即有踈有宻大小不等　娄宿古今同三星十二度距中央大星去极八十度鲁分　昴古今同七星十一度距西南第一星去极七十四度赵分　毕古今同八星附耳一星十六度距左股第一星去极七十八度赵分　觜古今同三星二度距西南星去极八十四度晋魏分　参古今同十星九度距中央西星去极九十四度晋魏分
　　南方朱雀七宿四
　　东井八星钺一星三十三度距南辕西头去极七十度秦分星经云去极七十度其距星旧在黄道内一度又八星并在河今以仪测在黄道外一度又北辕二星出河　舆鬼四星四度距西南去极六十八度秦分　旧积尸积兵帛积金玉等四星正指四方今积尸等并全出黄道内又外四星斜指四隅　柳八星十五度距西头第三星去极七十七度周分旧西南口头欠一星东头尾后加一星添满八星今视天尾后无星其星本在口边今改正　星七星七度距中央大星去极九十一度周分旧去极九十七度距星合在赤道外六度旧在赤道内一度今测去极九十度星正押赤道　张宿古今同六星十八度距前第一星去极九十七度周分翼二十二星十八度距中央西星去极九十九度楚分旧距前第一星按经今距中央西星今测正距中央西星又星有逺近斜曲小异　轸四星长沙一星辖二星十七度距西北星去极九十八度楚分旧距西南星即与经防乖舛今测取西北星即得确传度数如中央距星并合赤道外



　　唐开元占经卷一百六
　　钦定四库全书
　　唐开元占经卷一百七
　　星图二　　　　　　唐　瞿昙悉达　撰
　　石氏中官星座古今同异
　　摄提古今同六星夹大角　大角同一星　梗河三星大角北　西星曲向南今视西星亦端直　招摇古今同一星梗河北　戈古今同一星招揺北　天枪古今同三星北斗柄东　天棓古今同五星女牀东北女牀古今同三星天纪星北　七公古今同七星招摇东　贯索古今同九星七公前　天纪九星贯索东旧在尾箕度今测东三星入南斗度近织女　织女古今同三星天纪星东端　天市垣二十二星房心东北端旧东垣从南门第一星至第五星并在赤道外今测从门头星至第三星在赤道外余星在赤道内又东垣第二星第六星在河里旧图并不入市又审视天河一差入市　帝座古今同一星在市中　古今同一星帝座东南　宦者古今同四星帝座西　斗五星在宦者西南旧斗星口仰兼背斛今视天斗口向下覆斛　宗正古今同二星帝座东南　宗人旧在河外今在河内四星宗正东宗星旧两星相去逺今测两星相去近二星宗人北东咸古今四星房东北　西咸旧四星并在房星西赤道外北一度今测在房星西北三星在赤道内房度一星在赤道外氐一度四星房西北　天江古今同四星在尾北　建星旧五星在黄道内兼一星又一星在黄道外今测六星并在黄道内元不入河六星在南斗北　天弁旧大小逺近并均又偃势覆向下今测有踈密大小不均其偃势仰向上又视天河与旧不同九星在建星北　河皷旧三星并旗六星并入河又旗南四星在赤道外今测河皷唯北一星及旗三星入河又旗南唯三星在赤道外视天河正当河差河皷并旗十二星在牵牛北　离珠旧在须女又在须女北横列今测在牵牛度又在须女西北竪立五星在须女西北　匏旧并在河中又近天津今测在河外又去津逺又视天河与旧不同五星在离珠北　天津旧并在虚度仍竪唯二星出河今测向西北东南斜指入牵牛女虚等度及有六星出河又视天河有断絶委曲不同九星在虚北河中螣蛇旧八星出河今视唯尾末二星出河二十二星在奎北河中　阁道旧北四星出河今测北二星出河六星在王良北　附路古今同一星阁道傍　天大将军旧星并均圆曲向上今测星有出入不均十一星在娄北　大陵古今同八星在胃北　天舡旧四星出河今在河内九星在大陵北河中　卷舌旧北二星入河今并在河外六星在昴北　五车旧东北及西北星入河今出河又西北柱旧防星向上今测向下又车北柱旧防星在东北今向西北五车三柱十四星在毕东北端　天关古今同一星五车南参西北南河北河南河旧在河内西二星入前实沉次今测不入河亦不入前次复在河外又在后鹑首次北河旧在鹑首次今测二星入前实沉次六星夹东井五诸侯旧东头第一星在黄道外今测在黄道内四度　又旧东头第二星曲向南今乃曲向北又与第三星相近五星在东井北近北河　积水积薪二星旧在鹑首次今并在前实沉次　积水一星北河西北积薪一星积水东南　水位旧南二星入河今四星并在河外四星东井东南北列　轩辕旧尾渐斜向上其右角在黄道内今测其尾势迤逦向西其左角出黄道外半度不在内十七星在七星大星北　少微同四星太微西南北列太微古今同十星在翼轸北　黄帝座旧四星去黄帝座近逺并相佀今有近有逺不等黄帝座一星在太微中四帝四星夹黄帝座　内屏古今同四星在黄帝座南郎位旧取端正均配行列今有偏并不均十五星在帝座东北　郎将古今同一星郎位东北　常陈古今同七星如毕状帝座北　三台古今同六星两两而居起文昌列抵太微　相星太阳守二座旧重四相当今太阳守在相星西南相一星北斗南太阳守一星相星西南　天牢旧均圆近中台今其星北斗魁下兼有踈有密　文昌古今同六星北斗魁前　北斗古今同七星辅一星在太微北　紫微宫垣两蕃旧在娄昴毕井栁张轸等度今测在胃毕井鬼七星张轸等度十五星东蕃八西蕃七北斗北　北极古今同五星　钩陈六星皆在紫微宫中　天一太一旧并在轸度今俱在翼度天一一星紫微宫门外右星南太一一星天一星南相近






　　唐开元占经卷一百七
　　钦定四库全书
　　唐开元占经卷一百八
　　星图三　　　　　　唐　瞿昙悉达　撰
　　石氏中官星座古今同异
　　库楼古今同十星五柱十五星冲四星凡二十九星在角南　北落师门古今同一星羽林西南　土司空旧在奎度天溷东南视天在东壁度一星奎南　土司空新图溷西南　南门古今同二星库楼南　平星古今同二星库楼北　天仓旧二星在奎度三星在娄度今五星在奎度一星在娄度六星在娄南骑官旧三三又列并均今其星有踈密有横竪亦有斜不均二十七星在氐南　天囷古今同十三星在胃南　天廪旧四星并在赤道内西北东南列今三星在赤道外又西南东北列四星在昴南　积卒古今同十二星房心南　龟星旧四星入河一星出河审视天唯一星入河四星出河又天河曲直与旧不同五星在尾南　天苑古今同十六星昴毕南　傅说古今同一星在尾后　鱼星旧在傅说东南今测在傅说东北其天河断絶曲斜与旧不同一星在尾河中　杵星古今同三星在箕南　参旗古今同九星在参西一名天弓　玉井古今同玉井四星在参左足下　天屏古今同二星玉井南　鼈星旧在南斗度又在斗魁东南今测在箕度又在斗魁西唯东一星入南斗度十四星南斗南厠星古今同四星在屏东　天矢古今同一星在厠南　军市旧在厠正东又星并均图今测在东北其星有相近亦有踈阔十三星参东南　九坎旧在斗牛女度今在斗牛度不至女宿九星牵牛南　狼星古今同一星参东南　败臼旧在须女危度今测唯在虚度四星虚危南　弧星旧全坐并在河外今测东头一星入河并踈密大小不依象九星东南　垒壁陈东头第一星入东壁度又西头五星入危度今测不入东壁度又西头六星入危度其羽林旧八星络东壁距道入壁度三三又对南北分为五行西一星入危度审视不络东壁度西九星入危度南北只有四行亦有不相入者羽林四十五星垒壁十二星凡五十七星室壁南　老人古今同一星在弧南　稷星古今同五星七星南











　　唐开元占经卷一百八
　　钦定四库全书
　　唐开元占经卷一百九
　　星图四　　　　　　唐　瞿昙悉达　撰
　　甘氏中官古今同异
　　天皇大帝古今同一星钩陈口中　四辅古今同四星抱北极枢　华葢古今同七星杠九星凡十六星大帝上　周鼎古今同三星摄提西　帝席古今同三星在角南　平道古今同二星左右角间　五帝内座古今同五星华葢上　六甲古今同六星华葢傍　天柱古今同五星紫微宫中近东垣　进贤古今同一星平道西　谒者古今同一星左执法东北三公内座古今同三星谒者东北　九卿内座古今同三星三公北　柱下史旧经云在北极东南斗度审视在北极东北牵度一星北极东北　女史旧图在南斗度今测在须女度当柱下史北与紫宫东垣南第六星相近一星柱下史北近紫微东垣第六星内　五诸侯古今同五星九卿西太子古今同一星黄帝座东北　从官古今同一星太
　　子西北　幸臣古今同一星太子东北　　尚书古今同五星紫微宫门内东维　隂德古今同二星尚书西天牀旧图普濶促均齐视天乃狭长兼有明暗六星
　　紫宫门外　天理古今同四星北斗魁中　内厨古今同二星紫微宫西南角外　明堂古今同三星大微西南角外　灵台古今同三星明堂西　势星古今同四星太阳守西北　内平旧云在中台南旧图在轩辕腹又在柳七星度今测在中台南张七度复与星经同四星中台南　燿星旧图在轩辕腹内今测在轩辕　尾南近柳北四星　内阶经云在文昌北旧图安星在八谷北毕嘴东井等度其星又阔促今测在文昌北东井柳度又狭长两相近亦与星经本文同六星文昌北天厨旧在虚危度并阔促均齐今测在南斗牵牛须女虚等度又狭长明暗不等　酒旗古今同三星轩辕右角南　天罇古今同三星东井北　诸王古今同六星五车南　司怪旧图端列南第一星出河审视天并在河内又向西曲四星在钺星前　座旗旧去在司怪西北旧图及视天并司怪东北九星　天髙古今同四星参旗西近毕　防星旧图在河外今在河内一星王良前　传舍旧图在奎娄度今测在东壁奎娄胃等度九星华葢上近河傍　造父古今同五星钩星南河中砺石古今同四星五车南　八谷古今同八星五车北天谗古今同一星卷舌中　积水古今同一星天船
　　中　积尸古今同一星大陵中　车府古今同七星天津东近河傍　人星古今同五星车府东南　臼杵古今同三星人星傍　臼星古今同四星人星东南　左更古今同五星在娄东　右更古今同五星在娄西军南门旧在天将大军西近奎北以仪测在天将军南如奎正东一星天将军西南　天横旧四星东西列一星在北审视天四星南北列一星在西五星在五车中扶匡旧在须女度东北西南行列又在子规外审视
　　天在南斗度东南北行列又在子规内唯一星在规外司命古今同二星在虚北　司禄古今同二星司命
　　北　司危古今同二星司禄北　司非古今同二星司危北败旧四星入河一星出河又横审视天并在河外
　　又竪五星匏傍　咸池旧图在五车中近东今测近西附金柱三星天潢西北　月星古今同一星在昴东天街旧图络黄道今在黄道北二星昴毕间近月星
　　东　天河古今同一星在昴西　河皷左旗旧九星并入河今测三星出河九星河皷左傍　天鸡古今同二星狗国北　罗堰古今同三星牵牛东　市楼旧在赤道外今测在赤道内六星在市中临箕上　斛星古今同四星在市中斗南　日星古今同一星房中道前天乳古今同一星在氐北　亢池古今同六星在亢北渐台古今同四星属织女东足　辇道旧星并均南
　　斗度又在河外今其星有逺有近南二星入牵牛度又入河五星属织女西足　三公古今三星在北斗西南















　　唐开元占经卷一百九
　　钦定四库全书
　　唐开元占经卷一百十
　　星图　　　　　　　唐　瞿昙悉达　撰二十八宿
　　甘氏外官一
　　青丘古今同七星在轸东南　折威古今同七星在亢南　阵车古今同三星在氐南　骑阵将军古今同一星骑官中东端　糠星古今同一星箕舌前　车骑古今同三星骑官南　农丈人旧在狗星西南今在狗星西一星南斗西南　狗星古今同二星南斗魁前　狗国古今同四星建星东南　天田古今同九星牵牛南哭星古今同三星在虚南　泣星古今同二星在哭
　　东　葢屋二星在危南　八魁旧三星在营室度六星在危度今并在营室度九星北落东南　雷电古今同营室西南　云雨古今同四星霹雳西南　霹雳古今同五星土公西南　土公古今同二星东壁南　土公吏古今同二星营室西南　鈇锧古今同五星天苍西南　天溷古今同七星外屏南　外屏古今古七星在奎南　天庾古今同三星天仓东南　刍藁古今同六星天苑西　天园古今同十三星天南　九州殊口古今同九星天节下　天节古今同八星毕附耳下星南　九游古今同玉井西南　军井经云玉井东南旧在屏南今在屏东四星　水府旧在东井南河外今在河内四星东井南　四渎一星入河三星出河今三星入河一星出河四星东井南辕东　阙丘旧在南河东南赤道外今在南河南赤道内二星南河南　天狗古今同七星狼东北　三坐旧并在西北斜列今并在东北斜列　丈人二星军井西南　子二星丈人东　孙二星在子东　天社古今同六星在弧南　天记古今同一星外厨南　外厨旧近河又东西侠今去河逺临赤道又东西濶六星栁南　天庙旧并引行正直今有曲直十四星在张南　东殴古今同五星在翼南
　　巫咸中官二
　　大尊旧在中台西子规外今在中台北子规内一星中台北　三师古今同三星北斗魁第一星西　大理古今同二星紫防宫门老星内　御女古今同四星钩陈后北　天相古今同三星七星大星北　长垣旧在黄道外有二星今并在黄道内四星少防西南北列　虎贲古今同一星下台南　军门土司空二坐旧并在轸星南今在轸星西南近翼　军门二星青邱西　土司空四星军门南　阳门古今同二星库楼东北　顿顽古今同二星折威东南　从官古今同二星房星南天辐古今同二星房星南　天辐古今同二星房距星西　键闭古今同一星房东北　罚星古今同三星东咸北列　列肆古今同二星天市中斛西北　车肆古今同二星天市门左星内　帛度古今同二星宗星东北　屠肆古今同二星帛度北　奚仲旧三星在虚度一星入女度其星在子规外竪立今三星在牵牛度一星在南斗度泊子规东南西北斜列四星如衡状天津北　钩星古今同九星如钩状造父北　天桴旧在赤道外今在赤道内四星河鼓左旗端南北列　天钥古今同八星南斗柄第二星西　天渊古今同十星在龞东南九坎间一名三泉　齐一星九坎东衡星东北赵二星在齐西北　郑一星在赵东北　越一星在郑西北　周二星在赵东北　秦二星在周东　代二星在周东南　晋一星在周西南　韩一星在晋北　魏一星在韩北近秦星　楚一星在魏西南近郑星　燕一星在楚东南近晋星　秦赵等十二星座旧图并湏女度今齐郑赵越周等五座在须女度又列位不同璃瑜古今同三星在代东南北外　天垒城古今同十三星如贯索状哭泣西　虚梁古今同四星在危南天钱古今同十星在北落东北　天网古今同一星在北落西南　斧钺古今同三星在八魁西北　东廐旧络东壁距道又在河外今测络奎距道仍北三星入河不络东壁距道十星东壁北近王良　天隂旧骑赤道今测近黄道五车毕柄西













　　唐开元占经卷一百十
　　钦定四库全书
　　唐开元占经卷一百十一
　　八谷占　　　　　　唐　瞿昙悉达　撰八谷生长
　　神农曰禾生于枣出于上党羊头之山右谷中生七十日秀六十日熟凡一百三十日成忌于寅邜　黍生于榆出于大梁之山左谷中生六十日秀四十日熟凡一百日成忌于丑　大豆生于槐出于沮石之山谷中九十日华六十日熟凡一百五十日成忌于夘　小豆生于李出于农石之山谷中生六十日华五十日熟凡一百一十日成忌于邜　秫生于杨出于农石之山谷中七十日秀六十日熟凡一百三十日成忌于午　荞麦生于杏出于长石之山谷中生二十四日秀五十日熟凡七十五日成忌于子　麻生于荆出于农石之山谷中生七十日秀六十日熟凡一百三十日成忌于未午辰亥日　小麦生于桃出于须石之山谷中生三百日秀三十日熟凡三百三十日成忌于子　稻生于栁出于农石之山谷中生八十日秀七十日熟凡百五十日成忌于亥　五谷生长日种者多实以老死日种者无实又难生以忌日种之一人不食　禾生于已疾于酉长于子老于戌恶于丙丁忌于寅邜　黍生于寅疾于午长于丙丁老于戌死于申恶于壬忌于丑　豆生于申疾于子长于壬老于丑恶于甲乙忌于丙丁　麦生于酉疾于夘长于辰老于午死于已恶于戌忌于子太嵗在四季葶苈子熟时可种禾豆夏至时可种黍麻夏至后百五十日地气上时可种麦【丑未戌是也】太嵗在四仲椹熟时可种禾豆夏至可种黍糜夏至后九十日地气上可麦【子午邜酉是也】太嵗在四孟以蚕卧起时可种禾豆夏至前五十日可种稻黍糜夏至后八十日地气上可种麦【寅申巳亥是也】
　　八谷隂阳相冲
　　黄帝占曰谷有隂阳冲位相当王相废休名在其乡黄帝要经曰春夏为阳秋冬为隂隂当合贱阳当合贵春夏贱为顺秋冬贵为逆　黄帝占曰稻与小麦为隂阳稻贱时小麦贵十五日反之亦等　黍与小豆为隂阳黍贱时小豆贵　麻与大麦为隂阳麦贱时大麦贵大麦贱时小豆贵　麻与大麦为隂阳麻贱时大麦贵大麦贱时麻贵　粟与大豆为隂阳粟贱大豆贵大豆贱粟贵
　　八谷贵贱及嵗杂物蚕善恶
　　黄帝占曰粟甞以建戌之月下旬二十五日下价为本以建亥之月上旬上价为末乗本贵之一钱以五并本价以为来年春夏极贵定即亥月与戌月平者更以建子之月乗亥月价见一贵之一贵之以三皆并本价以为来年春夏极贵各在其冲月即冬三月皆不贵各平平者来年春不复贵矣　黍常以建酉之月下旬二十五日下价为本以建戌之月上价上旬为末本一钱贵之以五并本价以为来年春夏极价定即冬三月平平者春夏不复贵　麻常以建戌之月下旬二十五日价为本以建亥之月上旬价为末末乗其本一钱贵之以五并本价以为来年春夏价定即冬三月皆平平者春夏不复贵　　大豆常以建亥之月下旬二十五日下价为本以建子之月上旬上价为末末乗其本一钱贵之以五并本价以为来年春夏极价定矣即冬三月皆平平者春夏不复贵麦常以建午之月下旬二十五日下价为本以建未之月上旬上价为末末乗本一钱贵之五并本价以为来冬春价极贵定矣夏秋三月平平者冬不复贵　师旷占曰常以正月一日迄十二日以占十二月以日易月每嵗黄气其气为差嵗风从西来西南来皆为谷贵从东即谷贱　黄帝占曰正月上邜日风其有寒风者谷小贵若至冲必贵矣其邜日不风寒而温者即中平也　春雨甲申五谷熟夏雨甲申五谷大好　神农占曰正月上朔有风雨三月谷贵石五百钱　黄帝占曰春雨甲寅乙夘入地五寸籴小贵若不贵夏谷贵　正月丙丁为朔穄黍贵戊巳为朔粟贵庚辛为朔麻稻贵甲乙为朔大小麦贵壬癸为朔大小豆贵　正月三日当风不风则莫不同者谓无黍东方朔占曰正月朔日雨嵗中下田麦成禾黍小贵沛公占常以正月甲辰先至大麦贵丙辰先至黍贵戌辰先至粟贵庚辰先至大豆贵壬辰先至小豆贵　正月一日得寅贵尽十二日以占十二月　黄帝占曰正月晦二月朔有风雨稻恶籴贵二月晦三月朔有风雨其年大水麦恶十二月晦正月朔风雨春旱三月晦四月朔有风雨春籴贵四月晦五月朔有风雨其年大水麦恶五月晦六月朔有风雨春旱六月晦七月朔有风雨春籴贵七月晦八月朔有风雨嵗籴贵　东方朔占曰三月得已朔大麦熟庚朔禾熟兵贼起辛朔下田不収壬朔赤地千里米谷贵癸朔熟　三月有三邜大豆好无三邜旱种禾四月丙午夏苗长　四月无三邜旱种麻　京房占曰五月无三邜旱种大豆六月无三邜穄不好　神农占曰八月有三邜麦大善无三邜麦不善　京房占曰八月无三邜旱种麦　黄帝占曰四月朔日风起东来鸡鸣至日出禾黍畆三斛至日中畆二十斛至夜半畆三十斛以中田准之　黄帝占曰夏至以五月朔日至者其国大惊谷小贵四月五日六日至者谷大贵十日十二日至者五谷大贵二十七日二十九日至者国王大惊以晦日至者国有大丧六月朔至者人民相食及五年事四月至上又云夏至在天门土国大惊在地户谷雨五谷大贵在人门为三公羣臣大夫谷贵必察之二日之中又五六月晦朔日夏至者卖田宅谷贵十倍人民相食其嵗恶田宅虽贱慎勿取之立夏戊子大风自北来籴石三百倍贵　黄帝要经
　　曰春雨乙邜夏籴贵夏雨丁邜秋籴贵秋雨辛夘冬籴贵冬雨癸邜春籴贵倍雨一卯斛百文雨二邜斛二百雨三邜斛三百雨四邜斛一斤金　沛公占曰三月一日乙邜荆楚贱得丁邜周秦贵得己邜燕赵贵得辛邜韩魏贵得癸邜梁鲁贵　神农占曰凡虫食李则黍贵食枣粟贵食杏麦贵食荆麻贵食桑丝贵　正月上朔日风从东来植禾善风从南来植黍善风从北来稚禾善四月四日风从东来植豆善西来四日至七日中善七日至十日稚禾善十四日无风不可种豆从东至日到来年满六十日有大风雨折树木麦大善从平朔至食时植麦善至日中中麦善至日入稚麦善常以夏至后九十日可种　四月朔日风从东来从平明至辰时植黍善至日中中黍善至日入稚黍善　　正月朔日日清明蚕善　京房占曰正月一日风平明和调不风植稼蚕善日中和调中稼稚蚕善至暮无风五谷桑蚕滋茂人民六畜无病　沛公占曰正月一日平明温不风早蚕善日中不风中蚕善日入不风稚蚕善终日不风植稚皆善　东方朔曰正月朔日当温更风雨者米大贵蚕伤风起西方来年兵革贵　京房曰太嵗在寅嵗中三十日大隂蚕不登菽麦昌人民食四升　太嵗在邜中调和豆麦昌人民食五升旱四十日在六月太嵗在辰嵗中旱三十日六月大风旱六十日嵗人
　　病豆成　太嵗在已小兵起大麦登四十日旱在六月百物贱不宜早蚕晚者成五谷熟　太嵗在午五百日旱蚕登百谷不为晚蚕伤兵革起六畜小儿死　大嵗在未十月小兵豆登麦恶旱蚕不成晚者好旱六十日在二月　太嵗在申蚕登麦熟五谷旱五十日人多病兵革起早蚕不成晚者好　太嵗在酉兵起人病早蚕不登晚者好六畜伤六月七月旱　太嵗在戍兵起蚕不登肉贱牛马贵髙山旱人饥米斗七十文　太嵗在亥兵起人饥人多病忧在四十日在州旱七十日豆麦好五谷成蚕子如星　太嵗在子水旱不时五谷不成旱三十三日在六月西方米麦暴贵　太嵗在丑有兵起早蚕不成晚者好人民不安　黄帝占曰太嵗在亥名曰天空籴法当贵　太嵗在丑名曰隂尽阳起可取阳谷阳谷者粟也　太嵗在已名曰地空籴法当贵太嵗在未名曰阳尽隂起可取隂谷隂谷者黍也　太隂乗寅早水晚旱蚕禾菽麦昌人食四升　太隂乗邜禾稻菽麦黍昌人食二升　太隂乗辰早旱晚水人饥豆昌麦熟民食二升　太嵗乗已小兵动蚕麦昌二升太隂乗午大旱蚕成稻菽麦昌禾不为二升　太嵗
　　乗未小兵起蚕稻昌菽麦不为三升　太隂乗酉大兵民疫蚕菽麦皆不成民食七升大耗　太隂乗亥有兵麦禾善五升　太隂乗子天大雾嵗水大出稻麦蚕禾昌民食三升　大隂乗丑嵗小兵早蚕不登稻疾菽不成麦昌民食三升　黄帝占曰正月一日二日雨民食二升三日四日雨民食四升五日六日雨民食六升七日八日雨民食一升十日雨不占　师旷占曰正月七日风从西北来起荆地弱来人民霖变讼六畜贵谷亦贵过度嵗不善　京房占曰正月初一日为鸡二日为狗三日为羊四日为猪五日为牛六日为马七日为人八日为谷和调不风寒即人不病六畜不死亡　郗萌曰常以正月朔日暮候东井上有云嵗水潦务耕山田髙处　东方朔曰常以正月一日夜半子时东方有黄色云者春大赦南方有黄云者夏有赦西方有黄云者秋有赦北方有黄云者冬有赦杂者皇太子有赦有黒云杂者必有皇后若女子之赦　　京房易占曰正月一日云气五色偹且精神十二律气各具嵗则天下太平风雨从西北起籴贵　神农曰正月有甲子籴初贵后贱　沛公曰正月甲寅先至棺木贵丙寅先至丝帛贵壬寅先至鱼盐贵各三倍　正月朔日大风发屋折木沙动石其嵗恶风从东方来人民多疾病风从南方来大旱风从西方来六畜死亡伤风从北方来下田不収髙田好　常从冬至后却数到来年正月上午满五十日食足不满一日之月过一日长一月　神农曰正月上辛温者善风寒者不好　黄帝占曰常以正月八月夜月在东年中大喜月在西嵗多雨月在昴北其年大恶月在昴南其年大旱　京房曰正月八月月在参东大善在参西多水虫在参北大恶黄帝占经曰春不欲雨乙卯夏不欲雨丁邜秋不欲雨辛邜冬不欲雨癸邜以此四邜日雨者人民多病　黄帝占曰常以正月一日夜半子时至明视北方有黒云七月水四丈七尺青云必有疾病流行燕赵当之赤黄云人民大饥国多刑狱白云素服之变赤云国有喜母子同光女有昌视南有赤云当大旱赤地千里五月炎旱六月有风雨发屋折木并白云国有大丧天子失丧坐有黒云大水不出其年五月有青云者大吉妇女谋内视西方有白云秋有兵内相走宫钟不鸣劔防交锋有青云大凶君克臣必死物在市不出其年九月黒云者大吉利　秋雨甲申六畜多死冬雨甲申人民疾病九月晦十月朔有风雨其嵗恶有小水十月晦十一
　　月朔有风雨人民多死四月一日二日得酉人民大乐三日四日得酉人民悦和五日六日得酉人民多疾病七日八日得酉人民多病九日十日得酉人民多流十一日十二日得酉人民自相食大凶　京房曰五月朔日当热而风雨者米贵人食草木风从北方来禾大败人民相食　黄帝占曰立夏后五日虹始出者万物皆实　冬至后一日二日得酉其嵗半熟三日四日得酉人民大乐五日六日得酉田禾大熟七日八日得酉大恶九日得酉五谷大贵十日十一二日得酉五谷大成伤害六畜寇贼多兴十三日得酉人民相战大凶灾八方俱沸沸酉者金兵之本収成之元首　京房曰冬至后一日有壬无雨二日有壬稚再生三日四日有壬上下皆熟五日六日有壬沟渠溢苗易治七日八日有壬水横流九日十日有壬无立墙过十日有壬还一等至后三日七日有壬苗难治　黄帝占曰青车木位甲寅之精不周风至一日贼风至棺木贵苇席贱广莫风至材木贵葵韮贱条风至葱薤贱蒭藁贵明庻风至梏朽贱蒲席贵清明风至棺木贱苇席贵景风至材木贱葵韮贵凉风至蒭藁贱葱薤贵阊阖风至蒲席贱梏朽贵　火车丙寅之精不周风至枲麻络贱黄白緑贵广莫风至纑缕贱锦綉贵条风至布缕贱缯帛贵明庻风至绵皮革贱絓絮贵清明风至黄白绿贱枲麻络贵景风至锦綉絓贱纑贵凉风至缯席贱布缕贵阊阖风至絓絮贱绵皮革贵　土车戊寅之精不周风至稻贱秫术麦贵广莫风至小荳贱黍贵条风至大豆贱粟贵明庻风至大麦贱麻缣贵清明风至秫与小麦贱稻贵景风至黍贱小豆贵凉风至粟贱大豆贵阊阖风至麻缣贱大麦贵　金车庚寅之精不周风至鐡器贱铅锡贵广莫风至胶漆贱黄金贵条风至珠玑贱铜器贵明庻风至玉器贱田宅贵清明风至铅锡贱鐡器贵景风至黄金贱胶漆贵凉风至铜器贱珠玑贵阊阖风至田宅贱玉器贵　水车壬寅之精不周风发盐豉贱海错贵广莫风至鸡犬贱鲤鱼贵条风发猪防贱生鱼贵明庻风发牛马贱羊羔贵清明风发海鱼贱盐豉贵景风发鲤鱼贱鸡犬贵凉风发生鱼贱猪防贵阊阖风至羊羔贱牛马贵凡五寅之风所从吹本郷来之处贱风往所冲之处为贵一日分出时终日贵在六十日从日入至夜半贵在二旬中从夜半至鸡鸣平明贵在一时　常以庚寅之日五车金星动故有耗其物金鐡贵动而不明即贵有大风寒折木发屋即大贵大风寒大贵小风寒小贵其温即贱不风寒自如　常以壬寅之日五车水星主船筏六畜水中自行者故水车星动微黑即贵水物有大风寒折木发屋者大贵大风寒大贵小风寒小贵不风寒自如　常以甲寅之日五车木星立柱材木苗芦薪苛茅故木车星动微青即贵有风寒折木发屋大风寒大贵小风寒小贵其温即贱不风寒自如常以丙寅之日五车火星主虫采缯帛皮革色赤
　　动即贵有大风发屋折木大风寒大贵小风寒小贵其温即贱不风寒自如　常以戊寅之日五车土星主土公田宅五谷其星赤黄有柱动即谷贵有大风寒发屋折木大风寒大贵小风寒小贵温即贱不风寒自如















　　唐开元占经卷一百十一
　　钦定四库全书
　　唐开元占经卷一百十二
　　竹木草药占　　　　唐　瞿昙悉达　撰草木休征
　　朱草
　　孙氏瑞应图曰朱草者草之精也圣人之徳无所不至则生　鹖冠子曰惟圣人能正其音调其声故徳上及泰清下及泰寕中及万灵朱草生　尚书大曰徳光地序则朱草生　淮南子曰太清之世流黄出朱草生春秋运斗枢曰璇星得则朱草生　尚书侯曰文命
　　得成俊乂在官朱草生郊　魏畧曰文帝欲禅朱草生于文昌殿侧　大戴礼曰朱草生日生一叶至十五日止十六日落一叶
　　嘉禾
　　春秋感精符曰徳沦于地则嘉禾生　春秋运斗枢曰璇星得则嘉禾液
　　福草
　　礼斗威仪曰君乗木而王福草生于庙中　瑞应图曰福草者宗庙斋敬则生宗庙中
　　芝草
　　运斗枢曰瑶光得则陵出芝草　瑞应曰芝草者亲近耆老养有道则生　地镜曰敬事耆老不失旧故则芝草生
　　禾连理
　　地镜曰不失民心则木连理生
　　木同本异枝
　　京房曰有木同本而异枝是华光国有吉昌五谷登他民归国　京房传曰树同本异末君有庆诸侯朝
　　木卒长
　　地镜曰国治树木卒长自大其君方有嘉　京房易传曰木成员围以上一夜长数丈当有臣强于君
　　木生君屋上及朝廷
　　地镜曰木卒生人屋室上其地出圣人　京房易传曰木生于君屋上及朝廷其君有圣子
　　木生木及木垂枝
　　地镜曰木生木国益土　又曰木生枝尽向下者大吉
　　木偃自起及木生有实
　　京房曰有偃木而起嵗有大吉　木生有实其邑有庆
　　竹木咎征
　　竹木自死疾疫非时枯落
　　地镜曰竹栢枝遍一百里是谓隂消阳国必亡　又曰竹栢夏枯王侯失位　又曰树木非其时而枯是谓金尅伐不出一年暴兵外国来　又曰凡树忽生死主易兵至　又曰社树自死世主国君亡　京房曰有木夏落叶有兵丧　京房易侯曰秋叶落七十歩人民移徙大飞人民离郷　地镜曰木叶非时落去本七十歩国有兵民弃故郷
　　木生复死
　　京房易侯曰枯杨生荑断枯复生天辟当之　地镜曰竹苇树木枯死忽复生辅臣执政流其令　又曰枯木冬生易谓隂阳易位不出二年国有丧小人近君子亡又曰木实当死者反生世主凶　京房易传曰木枯
　　而生不及二年国有大丧上贪色以宠人为主　又曰枯杨生花国后当之
　　木冬荣
　　地镜曰木冬生有兵民流一曰君失政　又曰木冬华当生反死　京房曰木冬生王者不平有卿相出走又曰有木冬荣黍不成　又曰木冬生国后当之
　　木再荣
　　地镜曰木一嵗再花实有兵民流　又曰木再荣世主堕手姬女致兵之象　又曰桃再花夏有霜杏再花夏有电李再花春有霜榆再荚有寛令当死反生　又曰木春冬再作实世主凶秋夏再花实隣国逼之　京房曰木嵗再花国后当之　又曰木一嵗再实隣国来其国　又曰木再荣于夏后亡国有丧若五谷不熟百姓罢作
　　桑谷自生朝廷及木生不入土
　　地镜曰桑谷俱生于庙廷世主废贤用不肖　又曰木生不入土而独立天下危
　　木卒生道中及木卒枝
　　地镜曰木卒生道中君失治九宫废　又曰木无故一夜十枝藂生邑虚
　　木伤叶及木自鸣
　　地镜曰木生一枝偏无叶嵗恶民饥　又曰木忽自鸣主死自鸣作金声者主地方分裂
　　木哭泣及出血并生齿
　　地镜曰树木泣天下有兵　京房飞侯曰树哭实邑虚虚邑实　地镜曰木无故血出及汁流出地邑败有兵京房曰伐木有血侯王有忧　又曰林木生齿有兵起
　　榆荚不落
　　京房曰榆荚不落国受大咎
　　竹实反枝
　　地镜曰竹实众鸟羣行不出二年大饥　又曰竹忽实而枯主易民饥　又曰国中竹皆尽枯地失
　　黍穄生疣
　　京房易传曰黍生疣大君有忧相去亡穄生疣大君忧大臣死
　　蓬叶生
　　京房易传曰蓬叶繁兴嵗不熟






　　唐开元占经卷一百十二
<子部,术数类,占候之属,唐开元占经>
　　钦定四库全书
　　唐开元占经卷一百一十三
　　唐　瞿昙悉达　撰
　　人及神鬼占
　　人名体
　　春秋说题辞曰人者仁也以心合也【宋均曰与他相偶合也】　易曰立人之道曰仁与义　春秋繁露曰人有三百六十六节耳目之明日月之象外有四支副时数也乍视乍暝副昼夜也乍哀乍乐副隂阳也　白虎通曰人有五藏六府所应五行六合也　大戴礼曰天地人一二三三三九九九八十一主日日数十故人十月而生人生朞晬然后行三年头然后合焉　孝经援神契曰头圎法天足方象地五藏象五行四支法四时九窍法九州两目法日月肝仁肺义脾信心礼胆断肾智旁光须发象星辰节象月嵗肠法经纬
　　人瑞
　　真人
　　礼斗威仪曰君乘土而王其政太平黄真人游于后池【宋均注曰黄土色游于后宫之池则黄帝问道于女素女是也】　孙氏瑞应图曰真人者黄帝时游于池王者着徳不贪货利则金人乘金船游王后池又曰王者徳至则金人游于池
　　玉女
　　礼含文嘉曰禹卑宫室尽力沟洫百谷用成玉女敬降养【宋均注云玉女有人如玉色也天降精生玉女使能养人羙女玉色养以延夀也】
　　贤圣进
　　春秋繁露曰君防及倮虫城郭充实则贤圣皆进　郑注论语云周公相成王致太平时四乳而生八子皆有贤行和气之所致也
　　长人见
　　魏志曰咸熈二年晋太子昭封襄武县言有大人见长三丈余迹长三尺二寸白巾着黄单衣黄巾柱杖或云今当太平
　　人恠
　　长人入国
　　京房曰君暴乱疾有道厥妖长狄入国　左文公十一年败狄于咸谷梁公羊传曰长狄也兄弟三人一者之鲁一者之齐一者之晋煞之身横九亩【五丈四尺】防其首而载之眉见于轼何以书记异也刘向以为时周室衰防三国为大可责者也天戒若曰不行礼义大为夷狄之行将致危亡其后三国皆有簒逆之祸近下人伐上之疴也　史记秦始皇帝二十六年有大人长五丈足迹六尺皆夷狄服凡十二人见于临洮天戒若曰大为夷狄之行将受其祸是嵗秦始皇初并六国反憙以为瑞销天下兵器作金人十二像之自言贤圣燔诗书坑儒士奢媱暴虐务欲广地南戍五岭北筑长城以备胡越堑山填谷西自临洮东至大辽东西径数千里故大人见于临洮明祸乱之起也后十四年而秦亡
　　人走入宫室
　　春秋潜潭巴曰有人入宫之祸极效之验也　又曰有人走入宫不知其名大水为灾国惊羣猾并谋　汉书五行志曰成帝建始三年七月丁未渭上女子陈持弓年九嵗言大水至走入城入未央宫尚方掖门殿门门内诸卫户者莫见至钩楯省乃见民惊走上城此下将篡国因女宠有宫室之象也后王氏兄弟父子五侯秉权至莽卒簒天下　又曰成帝绥和二年八月庚申郑通里男子王褒衣绛衣小冠带钩入北司马殿东门上前殿入非常室觧帷组结佩之曰天帝令我居此署长业等収考问褒故公车大谁卒【应劭曰在司马殿门掌讙呵也】病狂易不自知入宫后王莽簒之象　续汉书云灵帝光和中雒阳男子以弓箭射阙北吏収考问辞居贫负责无所聊生因买弓箭以射阙近射妖也其后车骑将军何苗与兄大将军进部曲相疑对相攻击战于阙下苖死败杀数千人雒阳宫室因火延烧尽　风俗通曰灵帝光和元年南宫中黄门寺有一男子长九尺白衣中黄门吏呵问汝何等人白衣妄入宫曰我梁伯夏天使我为天子吏欲収取忽不见董卓之应也　王陵晋书恵帝纪曰齐王冏为大司马十二月有白头老公入司马府大呼有大兵起不出甲子旬即収都卫考竟殉于内外演晋汉春秋曰齐王冏辅政大安元年有一妇诣大司马门求寄产吏乃诘之妇曰待我截脐便去言讫不见有位者闻而恶焉至二年而冏被诛
　　讹言
　　汉书王莽曰建国元年长安狂女子碧呼道中髙皇帝大怒趣归我国不者九月杀汝莽収捕杀之　幽州录曰吴郡张茂度在益州时忽有人道朝廷诛徐羡之傅亮谢晦三人遂传纷纭张推问造言之主问何由言此荅曰实无所承恍惚不知言之耳张鞭之者遂息后乃騐日月正与符同　沈约宋书曰大明二年民筑治广陵城刘诞出廵行有人声大骂曰大兵寻至何以辛苦百姓使执之问其本末答曰夷姓名孙家在海陵天公与佛道共议欲烧此间人民道佛苦諌强得至今大祸将至何不立六慎门诞问六慎云何答曰古言祸不过六慎门诞以其言狂悖杀之又五军士忽狂见鬼惊怖啼哭曰外军围城城上张白布防执录二十余日乃散筑城之日云雾晦暝白虹临门连蜀城内
　　童謡
　　汉书五行志曰言之不从是谓不义时则有诗妖君亢阳而虐臣畏刑而箝口则怨谤之气发于歌謡故有诗妖　鸿范五行传曰下既非君上之刑畏严刑而不敢正言则先发于歌歌口事也气逆则恶言至或有恠謡以此占之故曰诗妖古者人君必视人民聴其歌謡以省国政　左传曰僖公五年晋侯伐虢八月甲午围上阳问卜偃曰吾其济乎对曰克之公曰何时对曰童謡有云丙之晨龙尾伏辰【龙尾尾星也日月之防曰辰日在尾故尾星伏而不见也】均服振振取虢之旂【戎事上下同服振振盛貌旂军之旌旗也】鹑之贲贲天防焞焞火中成军虢公其奔【鹑鹑火星也贲责鸟星之体也天防傅说星时近日星防焞焞无光耀也言丙子平旦鹑火中军事有成功也此已上皆童謡言也童子未有念虑之惑而防成嬉之言似若有凭者其言或中或否博覧之士能惧思之　人兼而志之以为烱戒以为将来之騐有益于世教】其九月十月之交乎【以星验之知九月十月之交谓夏之九月十月也交晦朔交防】丙子旦日在尾月在防【是夜日月合朔于尾月行疾故至旦而过在防】鹑火中必是时也冬十二月丙子朔晋灭虢虢公丑奔京师【周之十二月夏之十月也】　左曰文成之世童謡曰鸜之鹆之公出辱之鸜鹆之羽公在外野往馈之马鸜鹆跦跦公在干侯徴褰与鸜鹆之巢逺哉摇摇稠父丧劳宋父以骄鸜鹆鸜鹆徃歌来哭至昭公时鸜鹆来巢公攻季氏败出奔在外野次干侯八年薨于外归鲁昭公名稠公子宋立是为定公异苑曰秦世有童謡云秦始皇奄僵僵开吾户防吾
　　床饮吾酒唾吾浆食饮以为粮张弓射东墙前至沙丘当灭亡始皇既坑儒焚典乃发孔子墓欲取经传圹既啓悉如謡者之言又言謡文藏在冡壁始皇甚恶之反问之还沙丘而脩别路见羣小儿辇沙为阜问之云沙丘也从此得疾而殂　汉书五行志曰元帝时童謡云井水溢灭灶烟灌玉堂流金门至成帝建始二年三月戊子北宫中井泉水溢出南流象春秋时有鸜鹆之謡而后有来巢之验井水隂也灶烟阳也玉堂金门至尊之居象隂盛而灭阳窃有宫室之应也王莽生于元帝初元四年成帝封为三公辅政因以簒位　又曰成帝时童謡曰燕燕尾涎涎张公子时相见木门仓琅根燕飞来啄皇孙皇孙死燕啄矢其后帝为防行出游常与富平侯张放俱称富平侯家人过河阳公主作乐见舞者赵飞燕而幸之故曰燕燕尾涎涎羙好貌也张公子谓富平侯也木门仓琅根谓宫门铜锾【服防曰门铜枢也应劭曰门铜铺首镮也苏林曰锾音镮】言尊贵也后遂立为皇后弟昭仪贼害后宫皇子卒皆伏辜所谓燕飞来啄皇孙皇孙死燕啄矢者也又曰成帝时童謡曰邪径败良田防言乱善人桂树花不实黄爵巢其巅昔为人所羡今为人所怜桂树赤色汉家象花不实无继嗣也王莽自谓黄象黄爵巢其巅象也　续汉书曰更始时南阳有童謡曰谐不谐在赤眉得不得在河北是时更始在长安世祖为大司马平定河北更始大臣并见煞是更始之不谐在赤眉也世祖由河北兴　又曰世祖建武中蜀童謡曰黄牛白腹五铢当复是时公孙述僭号于蜀时人窃言莽称黄述欲继之故称白腹五铢汉家货明当复也述遂诛灭　又曰顺帝之末京都童謡曰直如死道邉曲如钩反封侯案顺帝即世孝质短祚大将军梁冀贪树防防李固以为清河雅性聪明敦诗悦礼加以属亲立长则顺置善则固而冀私白太后防免固因徴蠡吾侯遂即至尊固由是结怨幽毙于狱暴尸道路而太尉胡广封安乐乡侯司徒赵戒厨亭侯司空袁阳安国亭侯又曰桓帝之时京都童謡曰城上乌尾毕逋父为吏子为徒一徒死百乘车车班班入河间河间姹女工数钱以钱为室金为堂石上慊慊舂黄梁梁下有悬鼓我欲击之丞卿怒案此謡皆谓为政贪也城上乌尾毕逋者处髙利独食不与下共谓人主多聚敛也父为吏子为徒者言蛮夷将叛逆父既为军吏其子又为卒徒徃击之也一徒死百乗车者言前一人徃讨广既死矣后又遣百乗车徃也车班班入河间者言桓帝将崩銮舆班班入河间迎灵帝也河间姹女工数钱以钱为室金为堂者言灵帝既立其母永乐太后好聚金钱以为堂室也石上慊慊舂黄梁者永乐虽积金钱犹慊慊常若不足使人舂黄梁而食之也梁下有悬鼓我欲击之丞卿怒者永乐教
　　灵帝使卖官受钱所禄非其人天下忠笃之士怨望欲击悬鼓以求见丞卿主鼔者亦复謟顺怒而止我也　又曰献帝践祚之初京都童謡曰千里草何青青十日卜不得生案千里草为董十日卜为卓青青暴强之貎不得生者亦旋破亡也　魏畧曰令狐愚字公冶太原人为兖州刺史愚见吴未平而齐王芳年少又闻楚王有智勇初东郡有謡云白马出河妖马夜过官収靷呜呼众马皆应明日见迹大如斛行数里还入河中又有謡言白马素羁西南驰其谁乗者朱虎骑愚既闻此謡又闻大司马楚王小字朱虎故遂与其舅王陵隂谋立楚王愚病死后发觉刀割愚棺而戮尸焉　吴志曰初兴年中吴中童謡曰黄金车斑斓昌门出天子昌门吴西郭门也夫差所作也其后孙氏兴焉异苑曰义熈中童謡云长作扫箒枢作杷扫除洛中迎琅琊及十一年晋大军至洛修复园陵时封琅邪王也　中兴徴祥説曰大和中童謡曰青青御路杨白马紫缕缰汝非皇太子那得甘露浆又曰鳯凰生一雏天下莫不喜本言是马驹何悟成龙子是时海西公宠爱殿中常侍相龙等因共为乱生子男三人海西以为己子将欲立之既而被废以马缰杀三子三子死之明日南方献甘露焉
　　中兴徴祥説曰隆和中謡曰升平不满斗隆和那得乆哀皇闻而恶之改为兴寜又謡曰虽复改兴寜只自无聊生寻哀帝中药不识万防　异苑曰石勒末年謡曰一杯水食者防石勒死人不知不信我语视盐池三月忽变而生埿七月而勒死池还如先　又曰符坚域中謡曰河水浊复清符诏死新城　又謡曰肩不过项及其南侵其相王猛谏曰童謡有云肩不过项此不宜逺行之徴也不从果败于夀春之项城
　　人生角及自出地
　　京房曰权臣専政厥妖人生角　汉书五行志曰景帝二年九月胶东人年七十余生角角有毛角兵象老人吴王象也年七十七国象也时胶西济南临淄胶东四王谋反连楚赵凡七国　华阳国志云李势未亡之前涪陵有民头生角长三寸凡三截之　京房易传曰人自地出君有忧民散流国亡地
　　男化为女
　　春秋潜潭巴曰小人聚天子弱则丈夫化为女子　京房曰丈夫化为妇人兹谓柔胜强隂胜阳邦必亡又曰男化为女有异姓来其国　蜀王本纪曰武都丈夫化为女子顔色羙好盖山精也蜀王取为后后死蜀王于武都担土于成都葬之故地号曰武担以石镜一表其墓汉书五行志曰哀帝建平三年豫章有男子化为女
　　子嫁为人妇生子长安陈鳯言阳变为隂将无继嗣自相生之象生一子将复一世絶也
　　女化为男
　　春秋潜潭巴曰贤人去位天子独居则女化为丈夫京房曰女子化为男子兹谓隂昌贱人为政其邦必亡又曰君将絶嗣则君妻化为男　纪年曰晋定公二
　　十五年西山女子化为丈夫与之妻能生子其年郑一女生四十人二十人死　史记曰魏襄王三年魏有女子化丈夫　续汉书五行志曰献帝建安七年越巂有女子化为男子时周羣上言哀帝时亦有此将有代易之事至二十五年帝封山阳公
　　人生而能言
　　京房易曰言之不知则人生而能言天使代其言也　又曰人生而能言言善则善言恶则恶此国之徴　地镜曰多有谗贼人生而言
　　人生而能行
　　京房曰人生而行其国大昌其君有忧　又曰自受其殃黔首散亡　地镜曰王事急民欲流亡国有兵则人生而能行
　　人相食
　　续汉书五行志曰灵帝建寜三年河内妇食夫河南夫食妇　异苑曰后汉桓帝元嘉元年任城民妇生儿即自取食之又谓姑曰天使如此我亦行死尸僵者门闾安欹者失半覆则尽灭言毕而匍匐复产一儿而两头五人杨难自王仇池分国之应也
　　人生子异形
　　天镜曰妇女一时生三男不出三年外国来生三女国有隂私　春秋潜潭巴曰人生五首猾大起　京房曰人生子首在背天下易乡　天镜曰人生两首不出三年上帝命王征四方布令天下　又曰人生四头两目世主大哀人生多头君王有咎民颠沛流亡　地镜曰天下忧主凶民流亡则人生有四目　天镜曰人生三目横兵并起为害　京房曰人生子有一目其国不寜春秋演孔图曰崇高将亡隂不承阳怨望生则十口
　　之人出　京房曰人生有二口以上国主见惊以兵天镜曰人生两口五谷不登百姓丧亡　京房曰人生子舌长天下有兵　人生子有一耳是谓不聪　人生有三耳以上是谓多方其国无王　又曰是谓多聪国事无定　人生子有一手是谓不夀其国有咎　人生有三臂有反臣　人生有三手以上臣谋主　人生三足是谓非常天下有兵　天镜曰人生多足是谓大役其国东西移走　人生有三足不出二年国有兵丧京房曰人生子有一足是谓不行国主亡　人生子有三十指民流亡　人生子有二鼻有民谋其主　人生有二背臣反主亡　天镜曰人生両身世主被殃民人散亡　人生両腹不出三年嵗大熟民食足　京房曰人生子有三腹其国分　人生有二腹是谓恶祥国主以仇亡　人生子目在首上及后天子亡　天镜曰人生目着腹五谷豊横兵起　京房曰人生子目在项背天子不安　人生子目在臂及手天下有大事　人主子目在腋下天下不相见　人生子目在隂天子亡位人生子目在踵及足是谓下视天下大兵　人生子
　　口在首上及在后国主亡　天镜曰人生子两口在背国无兵人民行五谷昌　京房曰人生子口在肢臣主亡　人生子口在腹旁天下有兵一曰为天徳五谷豊熟　人生子口在节天下民大饥流亡　人生子鼻在背及项天下不寜　人生子鼻在首前太子有殃　人生子鼻在腹天下大荒　人生子鼻在四肢节天子亡人生子鼻在隂是谓不恒天子降　人生子耳在首
　　上及前后天下有兵民流亡国君丧　人生子耳在腹天下兵　人生子耳在背及肩项天下有忧　人生子耳在四肢及手足有反主者　人生子腹在背天下饥人生子腹在手上前后天下民饥兵作　人生子腹
　　在四肢足天下有大兵又曰天子易　人生子四肢在背天下乱于兵　人生子隂在首天下大乱在背天子无后　人生子隂在腹天下有大事　京房易侯曰人生子足小此谓下约不出三年邦消亡　汉书五行志曰平帝元始六年六月长安女子生儿两头异颈面相向四臂共胷凥上有目长二寸所若六畜首目在下兹谓亡上政将变更凡妖之作以谴失正各象其类二首下不一也手多所任邪也足少下不胜任也　风俗通曰灵帝光和二年洛阳上西门外女子生儿両头异肩四臂共胷俱前向以为不祥随地弃去朝廷变乱上下无别二头之象也　春秋运斗枢曰人主不省山川之祠州土之位不应天府斩伐无度懐山絶渠则人生大头　天镜曰人生子头如囊者主有咎凶　又曰人生头大不出三年将有大师来伐其国　又曰人生无头世主方凶京房曰人生子无目其国主暴死　人生子无口其国主见贼　又曰多疾　春秋运斗枢曰上下塞则人无唇　京房曰人生子无唇是谓不祥国主死亡　人生子无耳天子不聪　天镜曰人生而无口鼻耳世主凶其国年熟　人生子无鼻其国主疾病　人生子无足嵗大饥　人生子无手主有客兵至　人生子无手掌世主大忧疾病　人生无足世有丧徴也　人生无足不出三年其国空　京房曰人生子无指天子有更令　人生子无腹其国年大熟　人生子无四肢其国主君臣有反者　人生子无隂其国主无后　人生子无凥国主以仇亡　天镜曰人生子无头不出三年有大师来伐其国　人生子无骨其国主昌　魏志公孙述时襄平北市有人生肉长围各数尺有头目口喙无手足而动摇此赤眚也占曰有形不成有体无声其灭亡必也
　　人生六畜
　　京房曰人生六畜是谓更有王天下易主　人生马百姓劳苦　人生彘犬人君失道　人生彘贵人牵义民不义　人生六畜形人面者天子不聪　人生六畜口在手之上及腹天下有大兵　人生六畜口在腹背胷天下有反者　人生子人形六畜靣更天子　人生六畜口在隂天下有恶天子　人生六畜耳在手上天下有忧又云有反者　人生六畜耳在四肢天下有兵一曰天下大荒　人生六畜耳在腹及胷天下有反臣人生六畜耳在隂羣臣常谋天下　人生六畜四肢在腹及首天下大乱　人生六畜有三首以上天下乐昌人生六畜有两身天下有重兵　人生六畜有三目
　　以上天下有乱臣　人生六畜有一目国令不行　人生六畜有两口以上天下有兵　人生六畜有三耳以上天下有大事　人生六畜有一耳国主不聪　人生六畜有両鼻以上有谋反者　人生六畜有一足天下无主　人生六畜有二足天下有大忧　人生六畜隂在首上天子失位　人生六畜有二隂以上国主多子人生六畜有四肢无节天下有不善者　人生六畜有二尾以上国有大事　人生六畜有毛无羽天子失位人生六畜有羽无毛天子无朝之者　人生六畜身
　　半有毛半无毛国有大事　人生六畜无靣天下兵作人生六畜无首天下无主天子失位　人生六畜无
　　目社稷亡　人生六畜无口天下大饥重有大兵　人生六畜无鼻天下有灾　人生六畜无耳天子无令臣人生六畜无腹天下大饥重以大兵　人生六畜无
　　四肢天子无忠臣　人生六畜无隂天子无后　人生六畜无骨觔天下昌　人生六畜无尾是谓无后近臣反杀主　人生六畜无毛天下贫民饥　地镜曰兵起则人生牛马
　　人生野兽飞鸟
　　天镜曰人生野兽国君兄弟分别不出一年夷狄内侵京房曰人生野兽天下不通　人生野兽有他变形
　　天下大兵凶亡　京房易侯曰人生飞鸟兹谓不祥司马将兵上卿亡　人生子形如飞鸟靣者非常兵行人生子人靣飞鸟形者大水行兵战　人生飞鸟有人形体者天下分　天镜曰人生飞鸟君忧小民散流
　　人生五谷草木杂物
　　京房曰人生子尽为五谷国民昌　人生子尽为草木国主死　人生子尽为石兵强　人生他物非人所见闻者皆为天下有兵
　　人生龙蛇虫鱼
　　地镜曰国君见伐则人生龙　京房曰人生龙有异姓来相其国君将亡　人生子人靣而龙蛇形者天下有兵　纪年曰令王四年碧阳君之诸御产二龙　人生子人形而龙蛇靣者天下饥其兵合　人生蛇蜂虿天下有并民　人生虵蜥蜴国破有丧君走　人生子鱼为首者有大水
　　人死而更生
　　天镜曰人死复生国有大病五谷死兵起　京房曰子不三年改父之道则为私厥妖人死更生左传曰晋杀秦谍于绛七日复生　续汉书五行志曰献帝初平中长沙人姓桓死棺敛月余其母闻棺中有声发之遂生至隂为阳下人为上其后曹公由匹庶起也　又曰献帝建安四年武陵宛县女子李娥年六十余死于城外已四十年行人闻中有声发出遂活　京房易传曰死人复行五谷不登兵革大起
　　女生赤毛
　　京房易传曰人君尊卑无别则女生赤毛
　　神瑞
　　西王母
　　帝王世纪曰舜时羣瑞毕臻昆仑之北玉山之神人身虎首豹尾蓬头戴胜执几杖皓然白石城金室而居南有青鸟常为取食名曰西王母慕舜之徳来献白环及贡益地图　瑞应图曰王者承先王法度无遗失则来黄帝时西王母使使乗白鹿来献白环　大戴礼曰舜以天徳嗣尧布防散徳日月出入莫不率俾西王母来献玉琯【异苑云零陵文学奚景于舜庙下得玉琯一即舜西王母所献玉琯也汉律歴志注云西王母献舜白玉管以玉为管也】
　　四海神
　　金匮曰武王伐纣都洛邑隂寒雨雪一十余日深丈余甲子朔旦有五丈夫乗马车从両骑至王门外欲谒武王武王将出见之太公曰不可雪深丈余五丈夫车骑无迹恐是圣人太公乃持一器粥出门而进五车两骑曰王方未出天寒故进热粥以御寒而不知长防从何来两骑曰先进南海君次进东海君次北海君次西海君次河伯雨师风伯粥既毕使者告太公太公谓武王曰此四海之神王可见之南海神曰祝融东海神曰勾芒北海神曰防西海神曰蓐収河伯名为凭雨师名咏风伯名飞亷请以名前五神皆惊相视而叹祝融等皆拜焉武王曰天隂逺来何以教之四海曰天代立周谨来受命请勅风伯等各奉其职　墨子曰郑缪公昼处庙有神入门而左鸟身素服三纯面状正方缪公乃惧神曰无奔帝享汝明徳使锡夀十年使君昌公问神名神曰勾芒　国语夏之兴也融降于崇山【融祝融也崇髙山也夏居阳城髙山所近也】
　　登山神
　　管子曰桓公北征孤竹未至卑耳溪十里援弓将射未敢发见人长尺而人物具冠右袪衣走马前疾管仲曰臣闻登山之神有俞儿者长尺人物具焉伯王之君兴则见且走马前导也右祛示从右渉至溪如所言公拜马前曰仲父之圣若此对曰夷吾闻圣人先知无形非有形而后知臣非圣人臣承教者也
　　神女
　　瑞应图曰羙女者盖神女也君徳被逺则至周穆王时持酒来酌之
　　神怪
　　神吟啸
　　淮南子曰夏桀乱四时之政黄神吟啸鬼神失其常
　　神降莘
　　左传荘公三十二年有神降于莘【有神声以接人莘虢地】恵王问内史过曰是何故对曰周之将兴明神降之鉴其徳也将亡神又降之观其恶也故有得神以兴亦有以亡虞夏商周皆有之王曰若之何对曰以其物享焉其至之日亦其物也【享祭也若以甲乙日至祭先脾玉用苍服尚青以此而祭也】王从之内史过徃闻虢请命【闻虢请于神求赐土田之命】反曰虢必亡矣虐而聴于神神居莘六月虢公使祝应宗区史嚚享焉神赐之土田【祝大祝也宗宗人也史大史也应区嚚人名也】史嚚曰虢其亡乎吾闻之国将兴聴于民【政顺民心】将亡聴于神【求福于神】神聪明正直而一者也依人而行【唯徳是与】虢多凉徳其何土之能得【凉薄也谓二年晋灭虢也】
　　回禄神蓐収神
　　国语曰夏之亡也回禄信于聆隧【回禄火神再宿为信聆隧地名也】又曰虢公梦在庙【虢公王季之子文王之弟虢虢公丑也庙室庙也】有神人靣白毛虎爪执钺于西阿【西荣也】公惧而走神曰无走帝命曰使晋袭于尔门【帝天也袭入也】公拜稽首觉召使嚚占之对曰如君之言则蓐収也天之刑神【刑杀神也】天事官成【官成祸福各以官象成也】公使囚之且使国人贺梦【欲转吉故使贺也】舟之侨【大夫也】告其诸族曰众谓虢不久吾乃今知之【以其贺梦】其适晋六年虢亡
　　神致璧
　　史记秦始皇三十六年秋使者从闗东夜过华隂平舒道有人持璧遮使者曰为吾遗镐池君【服防曰水神也张晏曰武王居镐镐池君则武王也武王伐啇故神云始皇荒滛若纣矣今亦可伐也孟康曰长安西南有镐池也】言曰今年祖龙死【苏林曰祖始也龙人君之象谓始皇也】使者问其故因忽不见置其璧去使者奉璧具以闻始皇黙然良久曰山鬼固不过知一嵗事也退言曰祖龙者人之先也使御府视璧乃二十八年行度江所沉璧也三十七年始皇崩于沙丘
　　神降不见形
　　吴志孙权传曰太元元年五月临海罗阳县有神自称王表周旋民间语言饮食与人无异然不见形又有一婢名纺绩是月遣中书郎李崇赍辅国将军罗阳王印绶迎王表李崇既至与崇及所在郡守令长谈论崇等无以易所过山川遣婢与其神相闻秋七月崇与表至权于苍龙门外为立第舍表説水旱小事徃徃有騐十一月权祭郊还寝疾二年二月表亡至四月权薨
　　池神见
　　幽明録曰晋武帝于殿上下清曙忽见一人着白帏黄绢单衣举身沾湿自称是华林园中池水神名曰淋泠君也若善见待有福祐时帝饮已醉取常佩刀空掷之刀空过无碍神忽曰不以徃事垂接当令知所过居少时而暴崩
　　鬼恠
　　鬼见
　　天镜曰鬼见官府及私宅内失土地之象　国语曰周之衰也杜伯射王于鄗【注云常昭曰鄗鄗京也杜国伯爵陶唐氏之后也】春秋曰宣王杀杜伯而不辜后三年宣王防诸侯田于囿日中杜伯起于道右朱衣冠操朱弓矢射宣王中心折脊而死也　左传曰荘公八年十二月齐侯游于姑棼遂田于贝丘【姑棼贝丘皆齐地田猎也】见大豕从者曰公子彭生也【公见大豕而从者见彭生皆妖鬼也】公怒曰彭生敢见射之豕人立而啼公惧坠于车伤足丧屦　汉书五行志曰髙后八年三月自灞工还枳道见物如苍狗撠髙后腋怒见赵王如意为祟遂病腋伤而崩先是后杀如意
　　鬼掷人屋
　　天镜曰鬼掷人屋扣门户如贼盗刼人不出一年民人疾病
　　鬼呼
　　墨子曰夏桀之时鬼呼于国　天镜曰鬼呼大人当之是谓防亡不出一年天下争地一曰哭祖民分散　述异记曰吕光永康二年有鬼叫于都卫曰兄弟相灭百姓毙両口絶祀吏寻声视之则靡所见是年光死娇子绍立五日绍庶兄纂簒绍自立明年纂弟车骑大将军常山公征伐屡有战功疑纂不已帅众攻纂所杀无穷常酗游走无度明年因醉为从弟超所杀超推兄隆为主姚兴因舋遣叔父征西将军陇西公硕徳伐之隆师徒挠败乃称蕃于姚氏三年遂为姚氏所灭
　　鬼吟哭
　　墨子曰夏桀之时鬼叫于国商纣之亡有鬼宵吟　董仲舒五行逆顺曰人君简宗庙不祷祝咎及于外则鬼夜哭　京房曰国虚空人君有尸禄则鬼夜哭　晋阳秋曰符坚未败常安市鬼夜哭一月乃止　京房曰鬼夜哭国将亡





　　唐开元占经卷一百十三
　　钦定四库全书
　　唐开元占经卷一百十四
　　唐　瞿昙悉达　撰
　　器服休咎城邑宫殿怪异占
　　器用休徴
　　琅玕　白玉　白玉赤文
　　孝经援神契曰神灵孳液百寳为用则琅玕景【宋均曰事神明得理则琅玉有光景也】　礼稽命徴曰王者得理制则泽谷之中有白玉出　礼稽命征曰王者制礼作乐改损祭器得鬼神之助则有白玉赤文像其威仪之状
　　玉英　玉　玉典
　　瑞应圗曰王者五常并循则玉英见又云王者服饰不侈则出又自正饰服不逾祭服乃出　孝经援神契曰玉英石华王者尊卑不失其服则见又曰神灵孳液则有玉英【宋均曰玉有英华也】瑞应圗曰玉者师旷时来至杂紫绶　又云王者慈仁则玉典见
　　玉璜
　　尚书大传曰周文至磻溪见吕尚钓鱼文王拜尚云望钓得玉璜剜曰姬受命佐捡徳合于令昌来提【郑云钓得鱼鱼中得玉璜也佐捡犹助提者取也半璧曰璜】　瑞应图曰王者循五常则出
　　玉璧　玉瓮
　　瑞应图曰王者贤良羙徳则白玉出　中兴徴祥说曰王者不隠其过则玉璧见愍帝建武元年江宁民虞廸垦地得白玉麒麟玺一枚文曰长夀万年安帝义熈十二年左卫兵陈阳于淮水中得玉玺一枚　瑞应图曰玉瓮者圣人应也不汲自盈王者饮食不流离下贱则出
　　珪
　　尚书璇玑钤曰珪则出刻曰延喜【禹功既成天佩以珪也】　瑞应图曰王者懃苦以忧天下厚人薄己卑宫室而尽力乎沟洫则珪出禹时天以赐禹又云四海防同则珪出
　　金车　金胜　银瓮
　　瑞应图云王孝至孝仁徳广施则金车出舜时见于帝廷　孝经援神契曰金胜者象人所镂胜而金色四夷来即出　瑞应图曰世无盗贼凶人则金胜出又曰浸润不行奸盗静谧绨绣不用则见　晋中兴徴祥説曰金胜者仁寳也不斵自成光若水月四夷宾服则出穆帝永和元年阳谷民得金胜一枚长五寸状如织胜后桓温平蜀路此四方来服之应也　瑞应图曰王者宴不及醉则银瓮出
　　明珠　明月珠　珠英　珠镜　地珠
　　礼记威仪曰君乗金而王其政象平则海出明珠　援神契曰王者徳至渊泉则海出明珠【珠可照闇也】　瑞应图曰明月珠者介鳞之物鱼盐之税通乎什一则海出明珠以给王者　礼记威仪曰君乗土而王其政太平逺方神献其珠英【有神圣故以其地所生来献舜时西王母献益地圗玉琯者是也】　援神契曰神灵孳液百寳为用则珠镜见【事神明得理则大珠有光耀可为镜】　瑞应图曰王者以才为寳则地珠出
　　大贝　琉璃碧
　　礼记威仪曰君乗金而王其政荡平则海出大贝　援神契曰徳至渊泉则江出大贝　运斗枢云先徳则江吐大贝　瑞应图云王者不贪财寳则海出大贝大可盈车又曰王者不匮则出　援神契云王者行政神明得理则琉璃碧见　瑞应图曰王者不多取妻妾则碧琉璃见
　　苏胡钩　珊瑚钩
　　援神契曰王者要誓信则苏胡钩出　瑞应图曰王者弃玩好之物则苏胡成其钩而出　瑞应图曰王者敬信则珊瑚钩见
　　神鼎
　　瑞应图曰神鼎者质文之精也知凶知吉知存知亡能重能轻能不炊而沸不汲而满中五味黄帝作三鼎象三辰大禹治水収天下羙铜以为九鼎象九州也王者兴则出衰则去　说苑曰汉孝武帝时汾隂得寳鼎而献甘泉宫羣臣上夀贺皆曰得周鼎侍中吾防夀王曰周徳始于后稷长于公刘大于太王成于武王显于周公徳泽上畅于天下漏于泉上天报应鼎为周出今汉自髙祖以继周昭徳显行六合和同至陛下而愈盛天照有徳而寳鼎自至所以遗汉此汉鼎非周鼎也上曰善羣臣皆称万嵗赐夀王黄金十斤　晋中兴徴祥説云王徳盛则神鼎见神鼎者仁器也不炊而沸不汲而满烟煴之气自然而生世乱则藏于深山文明则应运而至故禹铸寳鼎以拟之成帝咸康八年阳谷民刘珪夜见光取得鼎一枚外围四寸此文明之应也
　　丹甑　瓶瓮
　　援神契曰丹甑者不炊而自热五谷豊穰则见　瑞应图云王者弃淫汚之物则丹甑出又曰化行年丰即出瑞应图云瓶瓮不汲自满王者清亷则出又曰接于
　　末贱则出
　　白裘
　　瑞应图曰王者以身率先人恶衣服而致美乎黻冕则献白裘禹时渠搜民乗白马来献【禹贡渠搜山名西夷衣皮见禹功成皆来服也】又云王者政本五行教民种植以事其先则献白裘又云王者徳茂不耻恶衣则四夷来献白裘　黄帝时南夷乗白鹿来献白裘
　　器服咎徴
　　钟自移　钟自鸣　钟不鸣
　　天镜曰钟自鸣移处君不安不出年　春秋潜潭巴曰天子钟自鸣下土动兵　兵书曰钟无音士卒怒欲攻战
　　鼓自鸣　鼓不鸣
　　潜潭巴曰库兵动鼓自鸣　天镜曰鼓忽夜鸣有敌人来　兵书曰金鼓无故自鸣军中当罢且有功名　兵书曰金鼓无故忽无音响者邑且降　汉书五行志云李陵击匃奴夜击鼓起士不鸣陵曰吾士气少衰而鼓不起何耶军中是有女子乎搜军中得卒妻皆斩之角自鸣　角不鸣　巾箱中有鼔角声
　　天镜曰国君角自鸣有伐者　天镜曰角吹而不鸣不宜征伐　异苑曰晋孝武大元末每闻巾箱中有鼓吹鼙角之声又曰防军府军铠甲铮铮有声遭王敦之变
　　刀剑自防自鸣
　　京房曰君刀剑无故自拔与其室相去君且杀　地镜曰刀剑无故自拔出及光有声者忧兵伤若有血汗京房云君刀剑无故自鸣他人无闻者而君独闻之妻妾且杀其君　兵书曰将军剑无故自鸣他人不闻己独闻之此名妇为人杀之象
　　忘豹尾
　　晋中兴书曰海西公初即位防设豹尾圣人所以豹变也而海西豹变之日非所防之时天戒若曰防其豹尾亦不能终也
　　车奔　鼎沦　鼎震
　　天镜曰国君车奔不出三年有丧事　墨子曰桀无道九鼎沦　洪范五行曰周烈王二十三年鼎震金失也金震木动之也鼎者宗庙之器鼎震木沴金失之象
　　冶鐡飞
　　汉书五行志曰武帝征和二年春涿郡鐡官销鐡皆飞去其三月涿郡太守刘屈牦为丞相后月巫蛊事忽兴帝女阳石公主与太仆公孙敬声下狱死掘蛊太子宫太子与母皇后议恐不能自明乃杀江充举兵与丞相屈牦战死者数万人太子败走至湖自杀明年屈防复坐祝诅腰斩妻枭首　成帝河平二年正月沛郡鐡官铸鐡不下隆如雷声又如鼓音工十三人惊走竟还视地地陷数尺鑪分十二鑪中销铁散如流星时王鳯为大司马大将军秉政丞相王商与鳯有隙鳯谮之免官自杀
　　灶釡鸣
　　地镜曰宫中灶及釡甑鸣响者不出一年有大丧　郭璞洞林曰卷令施安上家釡九鸣旬月之中寻有九丧
　　臼中水出
　　京房易妖占曰臼水出大臣咎　地镜曰水忽出臼中臣为咎且将大水　帝王世纪曰初力牧之后曰挚其母曰始朶居伊水之濵梦神告己曰臼出水而逺走无顾及明视臼中有水即告隣而走东十里乃顾其地尽为水矣　伏古今注曰成帝建始二年太原祁安县民石臼中水出如流状稍益至满臼民夜謡曰水大出走上城后三年女子陈持弓闻謡言大水至走入掖门至省中官吏大惊上城
　　秤斗改小　饮食自亡
　　天镜曰人君改小秤衡斗桶是谓裂徳五谷不入仓民流亡大饥　京房曰君饮食无故自亡君且失位凶
　　床自动　床自亡　帐幕自动
　　京房曰君床无故自动君且移居　兵书曰将军坐床无故自动臣下欲杀之　又曰君床无故自亡去君且去　兵书曰将军帐幕无故自动人散走各归其乡
　　羽扇
　　晋中兴书曰旧为羽扇柄者剜木以象骨用十毛取全数也中兴初王敦始改用长柄使下出可提减其羽用八识者以为柄使可执用是敦执国柄之象也毛减用八者是羽翮损少之应也
　　防头
　　晋中兴徴祥说曰太元中人不复着防头亦服妖也象人君独立无亲戚也　天镜曰人君及民无故违国制服上古之服是谓悖徳君臣有反政　又曰好作大衣下臣悦又曰无故小其衣服不出三年邉有急兵若外国来降服后大凶　又曰好小衣臣自用　又曰人君好为短小之衣兵革不出六年邉城有相犯君弱臣强　又曰好着黄者太平好着白兵好着青年中熟　京氏云民人皆好素服者民多丧期三年众人好学诸侯之服而髙其衣服不出五年失民
　　假髻
　　左曰郑子好聚鹬冠【张晏曰鹬鸟赤足黄文以其毛饰冠韦昭曰鹬禽翠鸟也】郑文公恶之使贼杀之刘向以为近服妖者也一曰非独为子之身亦文公戒也初文公不礼晋文又犯周天子命而伐滑不尊敬上其后晋文伐郑几亡国
　　冠坠
　　汉书五行志曰昭帝时昌邑王贺遣中大夫之长安多治仄注冠【应劭曰今法冠是也李竒曰一云髙山冠本齐冠也谒者服之也】赐大臣后又以冠奴刘向以为近服妖也时王贺狂悖闻天子不豫弋猎驰骋如故与驺奴宰人游居娱戏骄慢不敬冠者尊服奴者贱人贺无故好作非常之冠暴尊象也以冠奴者当自至尊坠至贱也
　　冠衣改变
　　续汉书曰灵帝光和四年作列肆于宫防女为商贩更盗窃帝着尚服饮食宴观以为乐又于西园与狗着进贤冠带绶又驾四驴车帝躬自操辔驰骋此服妖也后天下乱　搜神记曰晋中兴着帻者以带缚项下逼上上无地也　续汉书五行志曰献帝建安中男子之衣好为长身而下甚短女子好为长裙而上甚短时益州从事黄嗣以为服妖是阳无下而隂无上天下未欲平也后遂大乱　搜神记曰吴景帝以后衣服之制长上短下又积领五六而裳居一二故归命放情于上百姓恻于下之象也　晋兴后服上俭下丰又为长裳以张之盖上衰弱下放纵也
　　衣服汗血　衣服自亡　衣服有光
　　衣自出匣
　　兵书曰将军衣无故自汗血臣下欲杀之　京房曰君朝服无故自亡君有事臣大凶　兵书曰衣无故自亡将且死人家亦然　异苑曰晋恵帝羊皇后将入宫衣中忽有光若火后藩王搆兵四废四立及洛阳失御复为刘曜所嫔　汉书曰平帝元始元年二月乙未义陵寝衣在匣中忽出在床上　又曰王莽社陵便殿乗舆宫府衣在藏中忽自倒去外堂上良久委地莽恶之
　　绶带有光　履改变
　　天镜曰印绶有光者免官帯有光贺事　搜神记曰昔初作履者妇人员头男子方头员者顺之义盖作者之意所以别男女也履者所履践而行者也太康初妇人皆方头履言去其从与男女无别
　　履自着足　履自亡
　　京氏曰君履无故自着于君足有逺行　京氏曰君履无故自亡君且不复逺行　天镜曰人君履无故夜亡其处近臣为践
　　败屩自聚
　　搜神记曰元康之末以至于太安之间江淮之域有败屩自聚于道多者至四五十量余尝视之时人散而去之明日悉复或见狸衔而聚之说者曰屩人之贱服处于下当劳辱下民之象败者疲毙之象道者地理四方所以交通王命所由败屩聚道民罢病将搆聚为乱后张昌逆乱
　　城邑宫殿怪
　　邑壅成山　邑没为池
　　地镜曰邑无故壅成山是谓阳反为隂君为妇人所谋不出一年兵起　又曰邑没为池是谓侵阳人主徴发无道不出一年兵马兴
　　门崩壊
　　京氏曰上下咸悖厥妖城门壊　天镜曰君门倾君不安上　洪范五行传曰秦世都门无故崩都门者秦东郭门通山东者也亦崩者象赵髙杀二世时外降政内败一曰西郭莫崩而东独然又先崩者象山东兵至灭壊出二世不逾楚汉之兵皆自都门而入此皆内不平外不敬之所致　汉书五行志曰景帝三年十二月吴二城门倾大船自覆刘向以为近金沴木木动也先是吴王濞以太子死于汉称疾不朝隂与楚王戊谋为逆乱城犹国也其一门名曰楚门一门名曰鱼门吴地以船为家以鱼为食天戒若曰与楚所谋倾国覆家吴地以王不寤正月与楚俱举兵身死国亡　又曰宣帝时大司马霍禹所居第门自壊时禹内不顺外不敬见戒不改卒受灭亡之诛　又曰哀帝时大司马董贤第门自壊时贤以私爱居大位赏赐无度骄慢不敬大失臣道见戒不改后贤夫妻自杀家徙合浦　续汉书曰桓帝廷熹五年太学门无故自壊裴楷以为太学者教化所居其门自壊文徳将衰教化废也是后天下遂至大乱　魏志曰黄初二年春文帝幸许昌城南门无故自崩帝心恶之遂不入还洛阳五月帝崩　晋中兴征祥説曰元兴二年大门层屋自壊门者盖古之鸡门都城之门也王者所由出入是孝安静黙警跸之响未尝至于鸡门而桓之簒乗间也
　　门闗折　门钥自亡
　　地镜曰城门闗无故自折将有贼至为人所开邑败京氏曰君门戸自亡其君且杀　汉书五行志曰成帝元延元年长安章城门牡自亡函谷闗决门牡自亡【晋灼曰牡出籥也孟康曰决门聚落门也】　谷永对曰章城通路寝之路函谷闗阻山东之险城门闗守国之固固将去焉故牡飞
　　门自开闭
　　天镜曰昼夜门自开闭方有大兵至大忧　京房曰君门戸无故自阖臣杀其君　又曰国门无故夜自开且有昼闭之忧　天镜曰殿阁门夜自开其下方有大兵　地镜曰人家门戸无故自开自闭有力兵事　京房曰城门无故不可开邑有忧　又曰君门无故不可开者君凶人家亦然　地镜曰凡门无故不可开是谓戒过不出三年必有兵从近城郭起　洪范五行传曰燕王明光宫卧内三戸闭不可开王使二十余人疏戸终不开久甚王意以为内有人使奴踞屋视内中无人小臣者赵圣推戸戸开视其戸不开夫戸以出入屋室者也无故不开且不居也
　　屋室自壊
　　干寳晋纪曰武帝大熈元年太庙梁折四月世祖崩晋中兴徴祥说曰大兴二年吴郡米庑无故坏米庑货籴之屋无故自壊天戒若曰五谷踊贵无所籴买不复须屋是歳人大饥饿死者十二三万　又云王敦在武昌架屋五间已搆五木一宿梁坠地栿在柱上甚危无几作乱敦灭
　　殿名妖异
　　晋中兴徴祥説曰烈宗起清暑殿识者非之清暑楚声今起殿以楚之声为号非吉祥后桓楚篡　续阳秋曰桓在姑熟起斋画为龙名曰盘龙斋及败刘毅居之毅小字盘龙
　　城郭宫阙有声崩侧
　　天镜曰城郭宫阙廷栋梁头鸣不出二年二月国亡削地　京氏曰邑城门无故夜鸣邑有大丧人家亦然地镜曰邑城门忽夜鸣者将有兵丧　王莽传曰天凤二年朱鸟门鸣昼夜不絶也【云　云】　王隠晋书曰城有声若牛出许昌城此应主为愍懐太子　潜潭巴曰宫柱自鸣下土诸侯号有声　天镜曰宫殿廷门自鸣动摇有声音不出三年有流血交兵从近臣亲戚起　京房传曰邑君屋无故自动动而大声者邑且虚　天镜曰君府门阁自鸣强兵方至　京氏曰君室中无故有人声且有大奸　又曰君室殿无故有哭声国家大凶又曰贱人将贵则城复于隍
　　社鸣及自移
　　潜潭巴曰里社鸣此里有圣人其呴百姓归之天子走【鸣则教令行善汤放桀也呴鸣之怒】　京房曰社鸣实邑虚虚邑实　又曰里社鸣圣人出　又曰社树自移君有大行有凶移来国昌
　　市惊及出泉
　　天镜曰民人市惊大兵至失政之象也　京房曰市人无故自惊者春惊期一年夏惊期二年秋惊期三年冬惊期四年案掘镜曰叛兵起失政之象也　又曰天不雨籴肆自出泉百姓乱　又曰籴肆无故自出泉民人相食君肆无故自出泉将军与相为乱一曰国内乱期三年
　　城庙宫殿濡湿
　　京房曰天不雨庙自濡者其国大饥人主当之　天镜曰人君宫殿门墙润濡不出一年狱失囚　又曰宫殿及垣墙无故汁出如水濯之状不出八十日亡国　述异记曰宋临王子项在荆州永光元年所住庭栢折栋裂并自濡湿汁滴地明年被诛　京房曰天不雨而城自濡者其国大溃乱相当之
　　宫殿自动
　　天镜曰人君宫阙宫廷门戸无故自动不出期年有流民且交兵　京房曰君宫室无故自动者且为兵墟
　　宫殿臰　宫室柱生芝
　　天镜曰宫殿中及宫府间闻腐臰不出一年有暴丧若妇人暴死　又曰宫殿闻血腥腐臰是谓不出一年有大水流血　又曰宫殿中闻燋臰是谓移妖不出一年以火为灾　又曰宫殿闻臰是谓阳动不出一年宗庙社稷移徙　握镜曰宫室屋木无故生芝者白为丧赤为血及火青为狱黒为贼黄为吉
　　宫殿生防　宫殿瓦自堕　宫殿柱自鸣
　　地镜曰宫室中壁无故生防者白为丧赤为血及火青为狱为虚耗亡遗黄为吉　潜潭巴曰宫瓦自堕诸侯强凌主身不祥　又曰宫室柱自鸣下土诸侯号有声







　　唐开元占经卷一百十四
<子部,术数类,占候之属,唐开元占经>
　　钦定四库全书
　　唐开元占经卷一百十五
　　唐　瞿昙悉达　撰
　　鸟休徴
　　鳯凰鸾
　　尚书考灵曜曰通天文者明审地理者昌鳯凰下之地镜曰鳯凰赤精顼颛徳尚书中候曰尧即政鳯凰巢阿閤　礼斗威仪曰君乗土徳而王其政太平鳯凰集于苑林　京房曰鳯凰来仪其羽兹谓休徳　抱朴子曰古者太平之世鳯凰常居其国而生光　淮南子曰鳯凰之翔至徳也　礼稽命徴曰父子君臣夫妇尊卑有别鳯凰至飞翔盛于明堂　京房易候曰鸾见于国天下大安　中候曰周公归政于成王鸾凰见
　　白乌　白燕
　　地镜曰众庶感则白乌来　瑞应圗曰白乌者宗庙肃则至　京房易妖占曰山见白燕其君且得贵女　地镜曰妾媵有制白燕来巢
　　朱雀黄雀
　　地镜曰赤雀衔书文王徳瑞应圗曰赤雀者王者动应于天时则衔书来　礼稽命徴曰祭五岳四渎得其宜则黄雀集白鸠玉鸡　比翼鸟　三足乌　鷃巢园树
　　瑞应图曰白鸠王者养耆老尊道徳不以新失旧则至又云玉鸡者王者徳令神明则出　地镜曰王者徳
　　綦髙逺则比翼鸟来至　又曰王者徳不任卜筮则三足鸟来　京房曰鷃巢园树嵗安熟
　　鸟咎征
　　鸾三指　鹊巢宫阙及巢军　鹤巢树
　　地镜曰鸾三指其下不以徳所下之国有易王　又曰鹊巢门殿上贤据代之世主衰失之象　京氏曰鹊巢军旗鼓上将军死　又曰鹤巢树此谓失教邑亡嵗苦人多死
　　燕羣及市朝树　燕衔土　燕雀鬬
　　京房曰燕羣鬬外内饥于冦国兵起　地镜曰鸟羣见水大兴女主持政兵革且起不出四年王道絶　京房曰燕自经市朝之树为政者凶　京房曰燕衔土出之国益土　又曰燕衔土出置之邑中虚　地镜曰雀与燕共鬬内冦乱此国兵起　京房曰燕与雀鬬贱人为冦
　　鸡非时鸣
　　易通卦騐曰万民闻鸡鸣皆翘首结正衣裳　京房曰鸡无故夜鸣必有急令　又曰鸡据栖而鸣邑令不迁乃免也　地镜曰鸡昏鸣者世主任女人为政方乱又曰鸡夜鸣天子适有急令戎马兴　京房曰鸡夜
　　半中鸣有军军罢若有惊亡将军妻死　又曰鸡晨昏鸣人民有事人定鸣且战夜半鸣流血滂沱　又曰鸡不以时鸣国当之　地镜曰鸡飞及走且鸣天子退声　又曰雌鸡作雄鸡鸣女主乱政家则妻妾奸谋女人忧　京房曰雌鸡非时而雄鸣者家大伤
　　鸡不上栖及不下栖　雌鸡冠距生
　　地镜曰鸡不肯上栖上树者凶　又曰鸡日中不下栖女主乱政家则妻妾奸谋女人忧　京房易曰鸡逐日不下树其邑必有水忧　地镜曰雌鸡抟腹生冠距女主乱政家则妻妾奸谋女人忧　河图曰鸡有六指杀人
　　鸡与野鸟鬬戯
　　京房曰鸡与野鸟飞走入人堂而鬬若戯其君不复居人主亡　又曰鸡与野鸟鬬其邑乱臣弑君大臣相戮流血滂沱　又曰鸡鸟相鬬其国杀大臣有丧邑流血地镜曰鸡与野鸟鬬君杀国乱
　　鸡不鼓翼及窥井　鸡自飞翔及五色
　　京房易曰鸡不鼓翼国受大咎　地镜曰鸡窥井牢狱事　地镜曰鸡无故自飞翔去家有蛊　河图曰鸡有五色杀人又曰鸡头食病人
　　鸡自来及自死　鸡与乌鸟媱
　　地镜曰他鸡无故飞来不去家者暴死　又曰鸡无故自死家虚耗　又曰鸡与乌鸟淫世主内乱外臣有谋横兵方起
　　鸡生子异形
　　京房曰鸡生子不完其邑忧　又曰鸡不卵生子无羽而兽形邑虚　又曰鸡不卵而生子非鸡形者邑有大水　又曰鸡不卵而生子为六畜邑有兵作　又曰鸡不卵而生子为防者邑有大害　又曰鸡不卵而生子为野兽形者邑有大忧　又曰鸡不卵而生子有六畜邑有忧　又曰鸡卵中尽为虫虵蜂蝇国邑虚　地镜曰鸡生子杂异形皆为兵水忧




　　唐开元占经卷一百十五
　　钦定四库全书
　　唐开元占经卷一百十六
　　唐　瞿昙悉达　撰
　　雉立宫门上及入宫止君室上
　　京房曰雉无故立宫阙门上其主且去宫殿　又曰雉无故巢邑君屋上且大事宫虚　京房曰雉止君屋上为虚不可居君当之地镜曰雉入宫室其主去宫　京房云雉无故入人室庭家虚
　　雉相戯及巢木上并自死宫中
　　地镜曰雉无故相戯其主且去宫　雉自死宫中其主去宫　京房曰雉无故巢木上水大至
　　雀巢木及穴地　雀不见及客雀来
　　京房易曰雀巢于木兹谓伤禄必有弃职　地镜曰雀皆巢木上大兵起　京房曰雀无故巢木嵗大水兵起　又曰雀无故穴其地邑有兵　京房曰雀不见嵗饥　地镜曰客雀从他所来嵗中谷贵民移徙　又曰阳雀大众多先水后旱冬有兵君无恩　又曰水雀衘鱼置宫寺室上不出三年水出壊邑　又曰水雀下竹女主执政忧有水出　又曰水雀下杨栢君行隂道不出三年军行　遁甲至哉钤曰赤雀不见则无贤白雀不降则无后嗣
　　鸠移巢　鹊集鸣城室及木上
　　京房曰邑鸠巢去树木之地若室上谓去常居亡地且兵　地镜曰鹊集城上及室上鸣而泣皆为兵且起邑将
　　鹊夜鸣及羣饮井　鹊羣下集地及巢军
　　京房曰鹊夜鸣且必有甲兵　地镜曰鹊夜飞鸣兵且起邑将　又曰鹊羣饮井中兵且起邑将　又曰鹊羣下集地兵起邑将　京房曰鹊巢军起资屋空
　　鹊相鬬及自死
　　地镜曰鹊相鬬死为兵起邑将　又曰鹊自死宫中兵起邑　京房曰鹊无故自死宫中主死　又曰鹊无故自死君宫室门上有喜及屋上亦然
　　伯劳鸟鸣聚　乌巢集军
　　地镜曰博劳鬬屋上及呼不止不出六十日祸起　京房曰伯劳鸟鸣为怪君室凶　又曰伯劳鸟聚军中嵗大水　又曰伯劳鸟聚军中大水且至　京房曰乌巢军旗鼓上将军死　又曰乌集聚军中将军出令増秩应之
　　鸜鹆巢宫室　鹳鹊鸣巢宫室上
　　地镜曰鸜鹆巢宫室不出三年夷狄内侵　又曰鹳鹊鸣人君屋上及巢屋大水且至民流散国将亡　又曰鹳鹊巢门殿上贤防代之世主衰失之象
　　鸟巢宫阙上
　　地镜曰野鸟巢宫室不出三年夷狄内侵　又曰鸟巢城上及其下不出一年忧被围　京房曰鸟无故巢于门上及殿下宫邑且其屋巢者为不终嵗无兵者兵作
　　众鸟鸣泣城邑门阙　众鸟夜鸣
　　地镜曰鸟鸣君门上作人声君亡　又曰众鸟集木上鸣而泣兵且起邑将　京房曰众鸟皆无故自立城泣人家室上者国且围家亦然　又曰飞鸟无故泣而立于野及木上鸣而相应邑有大兵　又曰众鸟无故立城泣邑门上其邑且　又曰鸟鸣门阙上如人音邑且亡　又曰众鸟羣鸣城上声习习实邑　又曰众鸟鸣囘军中必暴战不出三四日中　京房曰众鸟夜鸣且必有甲兵　地镜曰众鸟夜鸣为兵且起邑将
　　鸟止入宿宫阙城邑
　　京房曰鸟无故羣立君门上者其君死　又曰众鸟集止城上内向则邑见围外向邑大兵行　又曰众鸟栖城上内向则凶外向破于兵　又曰日有非常之鸟来宿于邑此谓敛吏邑有兵　又曰飞鸟皆无故自入宿邑中及附木身不大凶即邑　又曰野鸟飞入君室其邑亡之他方　又曰鸟无故羣宿邑中其邑地镜曰非常鸟来宿邑中此名敛殃流血滂沱【鸟或黄身黒翼白头股赤喙足也】　地镜曰野鸟飞入宫其君方去
　　鸟死宫中及集宫殿城邑
　　京房曰众鸟无故自死宫中其君死　地镜曰众鸟自死宫中兵起邑　又曰飞鸟羣聚宫殿中主失国无后主　又曰众鸟集城及室上鸣而泣皆为兵且起国将
　　鸟翔宫邑上
　　地镜曰鸿鸟之属翔府国宫府上两时以上或至三日羣谋将起大兵将至　又曰野鸟羣翔邑上邑且市上亦然　又曰飞鸟俱翔障日臣下有谋宜警之邑中终嵗无鸟兵起
　　鸟飞舞于市及饮井　鸟巢井中及集地
　　京房曰飞鸟无故飞舞于市邑且有兵　地镜曰众鸟羣下饮井中兵且起邑将　地镜曰大鸟巢井中贼弑君　又曰众鸟羣下集地兵且起邑将
　　鸟鬬死及与兽鬬　鸟异形
　　地镜曰众鸟相鬬死为兵且起邑将　又曰飞鸟与四足鬬横兵方起　京房曰飞鸟与野兽鬬国有殃京房曰众飞鸟有人形为兵　又曰众飞鸟为兽形见即大人忧　又曰众飞鸟为六畜形见则有兵
　　鸟集故墟及冬卵　野鸟入邑及却飞
　　京房曰故墟无人众鸟集之必复居　地镜曰众鸟冬生子此不祥君有祸　京房曰有白文鸟居野不及三年有死君此旱祥也　地镜曰野禽鸟入人家勿煞之有殃　又曰鸟却飞世主失国　黄帝占曰天下有鸟毛羽五色者雄名曰最雌名曰极此鸟见天下大凶【小见可若普见天下大灾】
　　鸟巢军资及集军中
　　京房曰鸟巢军资屋空　又曰鸟集众军中将出令増秩应之　又曰鸟集军中人皆不知其名此为劳军必败　又曰野鸟羣入军室必灭　又曰众鸟羣飞军上太多战必败兵且罢　又曰军中入飞鸟止军上万数止其上将军应死
　　兽占
　　兽休征
　　麒麟
　　京房易传曰麒麟麕身牛尾马蹄有五彩腹下黄髙丈二尺毛长　瑞应图曰麟者仁兽也牡曰麒牝曰麟羊头鹿身牛尾马蹄黄色圆顶顶有一角角瑞戴　含仁戴义音中钟吕牡鸣曰游圣牝鸣曰归和春鸣曰【阙】夏鸣曰【阙】　秋鸣曰【阙】　冬鸣曰【阙】　五色主青五音主玉食义禾之实饮珠之精步中规行中矩游必择土翔而后处不践生虫不折生草不羣居不侣行不食不义不饮污池不入防穽不经罗网斌斌乎文章申申乎其乐王者徳及幽隐不肖斥退贤者在位则至又曰明王动则有仪静则有容则见　晋中兴征祥説曰麟者应也葢与圣为期应也角上有肉示不伤也　鲁子曰麟毛虫之精阳气所生　鹖冠子云麟隂之精　抱朴子云麟兽之圣也寿二千嵗焉　説文云麟者仁兽也麇身牛尾狼蹄肉角一角角端有肉王者至仁则出今并州有麟大小如鹿非也　礼记曰王者之嘉　又曰圣王用水火金木饮食必时颁爵位必当年徳无昆虫之灾凶饥妖孽之疾则天不爱道地不爱寳人不忧情则麒麟在近郊　春秋感精符曰麒一角者明海内共一主也王者不刳胎不剖卵则出于郊　又曰王者徳旁流四表则麒麟至　春秋考异邮曰王者功平则麟至　礼记威仪曰君乗金而王其政象平则麒麟在郊　麟木精也【文子曰主有积徳者天兴之地助之鬼神辅佑之则麒麟在郊】　何休注公羊传曰麟角戴肉设武备而不为害所以为仁也上有圣帝明王天下太平乃至　孙卿子曰王者好生恶杀则麒在郊野　春秋繁露曰恩及羽虫则麒麟至蔡氏月令章句云视聴孔修则麒麟至　尚书中候
　　曰黄帝时麒麟在囿【麒似马无角麟似麋而一角】　汉书曰武帝元狩元年幸雍祠五畤获白麟作白麟之歌应劭注云武帝获白麟为瑞乃铸黄金为麟趾以协嘉祉焉【案晋武帝时白麟再见】
　　白泽　飞黄　騊駼　駃騠
　　瑞应图曰黄帝廵于东海白泽出能言语达知万物之精以戒于民为除灾害贤君徳及幽遐则出【抱朴子云黄帝穷神知奸者出于白泽之辞也】　淮南子曰黄帝治天下物无分争之心日月星辰不失行风雨时五谷熟于是飞黄伏皂又曰天下有道飞黄服皂注云飞黄出西方状如狐背上有角乗之寿三千嵗伏皂厯而食焉郭璞注山海经云乗黄即飞黄也周书黄佀狐背有两肉角也　瑞应图云王者舆服有度秣马不过所乗则地出乗黄　瑞应图曰騊駼者幽兽也明王在位则来为时除灾害又曰徳盛则至　山海经曰有兽异状如马名曰騊駼　又曰駃騠者后土之兽也自能言语王者仁孝于民则出禹治水有功而来
　　周市　角端
　　瑞应图曰周市者神兽名也星宿之变而见王者徳盛则至　又曰角端日行万八千里能言晓四夷之语明君圣主在位明达方外幽隐之事则角端奉书而来
　　獬豸兕
　　説文曰獬豸似牛一角古者决讼命触不直者　瑞应图曰獬豸王者狱讼平则出　神异经曰獬豸毛青似熊性忠直见人鬬则触不直者闻人论则咋不正者论衡曰獬豸者一角之羊也性知有义睾陶治狱其罪疑者令羊触之有罪则触之无罪则不触斯葢天生一角圣兽助狱为騐故睾陶跪座事之则神奇瑞应也瑞应图曰兕知曲直王者狱讼无偏则出　郭璞注山海经云兕似青牛色一角重三十斤
　　犀角戴通
　　援神契曰神灵孳液百寳为用则犀角戴通注曰案交州记云犀毛如豕蹄有三甲头如马有二角鼻上角长额上角短浮着肉不连骨也南州异物志云犀如象大色正乌似亳猪神者角有光耀白日视之凡犀暗夜视之皆烽光从甲中出望如炬火以角冐地飞鸟走兽皆惊或一角两角三角抱朴子曰通天犀角有一白理如綖者以盛米置羣鸡中鸡辄惊故名曰骇鸡犀得其通天以刻为鱼衔以入水当为开方三尺所得气息淮南子云犀置狐穴狐不敢复居郭璞注山海经云犀角似象食棘口中常流血案平帝章帝时黄支国献犀牛章帝时日南献白犀也
　　白象
　　援神契曰神灵孳液百寳为用则白象素象色白如素也　瑞应图曰王者政教得于四方则白象至【得字当作行】又曰王者自养有道则白象负不死药来
　　驺虞　白虎
　　毛苌注诗曰驺虞义兽也白虎文不食生物有至信之徳则应之　援神契曰王者徳至鸟兽则白虎动晋中兴征祥説曰王者仁而不害则白虎见白虎者仁兽也虎而白色缟身如雪无杂毛啸则风兴昔召公化行陜西之国驺虞应焉　宋书符瑞志云王者不暴虐则白虎而不害　感精符云将兴白虎戏朝【戏汤朝也】　括地象曰圣王感期而兴则有玉虎晨鸣雷声于四野
　　白麞　五色鹿　白鹿
　　瑞应图曰王者徳茂则白麞见注云案宋文帝时华林园白麞生二子皆白又元帝时白鹿再见宋文帝孝武帝并获白鹿何法盛沈约皆以白鹿附白麞焉　又云天鹿纯灵之兽五色光耀王者孝道备则至　礼记威仪曰君乗水而王其政和平则北海输白鹿　援神契曰王者徳至鸟兽则白鹿见　晋中兴征祥説曰白鹿者仁兽也王者明恵及下则见色若霜雪白牝牡不与紫鹿为羣注云案周平王时白鹿见汉章帝西廵日白鹿见于临平观　天镜曰王者仁明则白鹿至　又曰爱民人白鹿见
　　赤熊　赤罴
　　瑞应图曰王者奸宄息则赤熊入国注云案宋文帝时白熊见沈约符瑞志曰附赤熊　瑞应图曰王者逺佞人除奸猾则赤罴见　天镜曰王者武功遏乱则赤罴出
　　白狼　白狐　狐
　　瑞应图曰王者仁徳明哲则白狼见　又曰王者进退依法度则至周宣王得之而犬戎服　尚书璇玑铃曰白狼衔钩入殿朝【注云钩束之要案帝王世纪曰汤得天下要地有神麞白狼衔钩入殿朝】　瑞应图曰王者仁智明则白狐出　又曰王者仁智动唯法度则见　天镜云王者徳和则白狐来　又曰成王时太平则狐见
　　文狐　九尾狐
　　礼斗威仪曰君乗火而王其政讼平则南海输文狐瑞应图曰王者徳及禽兽则南海输文狐　援神契曰徳至鸟兽则狐九尾宋均注云王燕嘉賔则狐九尾也淮南子曰狐九尾者九配得其所子孙繁息明后当
　　旺也　瑞应图曰六合一统则九尾狐见一云王者不倾于色则至文王得之东夷服　吕氏春秋曰禹年三十未娶行于涂山思时晚慕失制乃曰吾之娶必有应焉乃见白狐九尾而造于禹禹曰白者服也九尾其征矣涂山人歌曰绥绥白狐九尾厐厐成家成室我都彼昌禹因娶涂山氏女　陈思王上九尾狐表曰黄初元年十一月二十三日于甄城县北见众狐数十首在后大狐在中央长七八尺赤紫色举头树尾尾甚长大林丛有之甚多然后知九尾狐斯诚圣王徳正和气所应也
　　赤　白
　　瑞应图曰王者徳茂则赤见　晋中兴征祥説曰白仁兽也王者尊敬耆老则见　天镜曰人君好赉贫则白见　瑞应图曰王者敬事耆老则白见　又云王者应事疾则见注云春秋元命包曰者月明之精也　玉策记曰百嵗则色白也
　　一角兽　三角兽　比肩兽　六足兽
　　瑞应图曰天下太平则一角兽至　又云六合同归则一角兽至　又云王者法度修明三统得所则三角兽至　天镜曰王者承先法度无所造次则三角兽至瑞应图曰王者徳及幽隐鳏寡得所则比肩兽至　又云王者谋及众庶则六足兽至
　　兽咎征
　　麒麟执
　　春秋合诚图曰苍帝将亡则麒麟见绁　公羊传曰防公十有四年春西狩获麟麟者仁兽有王者则至无王者则不至有以告者有麕而角者孔子曰孰为来哉反袂拭面涕沾袍曰吾道穷矣　五经异义公羊説孔子获麟天命絶周天下叛去为贼
　　狸力　猾褢　朱厌　犰狳　朱儒　蜚
　　山海经曰岠山有兽其状如豚有距其音如狗吠其名曰狸力见则其县多土功　又云尧光之山有兽如人而彘鬛其名曰猾褢【滑懐两音】或曰署防其音如斵木【如人斫木声】见则其县有大繇【谓作役也或曰其县乱】　又云小次之山有兽焉其状如猿而白首赤足名曰朱厌见则为兵　又云余我之山有兽状如鸟喙鸱目蛇尾见人则眠名曰犰狳【仇余两音】其鸣自叫见则螽蝗为败　又云耿山有兽状如狐而鱼翼其名朱儒自呼见国有恐　又云太山有兽焉其名蜚行水则竭行草则死见则大疫
　　象
　　运斗枢曰变江淮之祠斩伐无度则瑶光不明象负车奔象八足隂敖翔注云象太隂之物八足是欲行之八方之逺臣如此自恣之甚也　东观汉记曰桓帝延熹五年有惊马逸象入宫殿国灾
　　白虎执　虎断道入国　虎食人　虎啣鱼虎相食
　　合诚图曰白帝亡则白虎执　京房曰虎断道边国谋又曰白虎入国邑野人为政危其宗人　地镜曰虎
　　入国国将空荒　京房易传曰君行无道将害民庶虎食人　运斗枢曰君失恩于小民则虎啣鱼　地镜曰虎相食不出三年国荒
　　虎牛尾无口目　虎两口　虎两足
　　河图説征示曰主无徳则虎牛尾无口目名曰乱朝潜潭巴曰有虎两口君出走诸侯绌【注云】虎可畏今复两口象大臣欲有所咀嚼也　地镜曰世主方起大臣遘罪则虎有两口　晋杂事记太康六年南阳献两足虎【注云】干寳曰虎金精南阳火也金入火刑王室乱妖也王隐晋书曰中宗诏问王隐曰荆州送两足虎其征何为也隐曰谨案先臣铨太康时两足虎因作诗以讽铨意以晋金行也金在西方其兽为虎虎有四足犹国有四方无半势而又见获将有愍懐之祸也
　　麈入宫　麋入国
　　晋中兴征祥説曰兴宁元年十月麈入于东海王宫麈主也将为天下主之征后哀帝崩东海王即位　京房易候曰麋入都而国　又曰麋见于邑有臣戮　又曰麋入市邑有忧　地镜曰麋入国国方见屠　洪范五行曰庄公十七年冬多麋牝兽之淫莫大于麋麋迷也庄公悦郑詹之言取齐淫女刘歆以为毛虫之孽刘向以为麋色青近青祥
　　候鹿解角　鹿入宫　熊入宫
　　易通卦騐曰鹿者兽中阳也兽者隂贵臣之象鹿应隂解角者夏至太阳始屈隂阳相向君臣之象今失节不解隂不变阳臣不承君之象故为贵臣作奸　京房易候曰鹿入宫都而国　论衡曰汉中王筑宫楼未成鹿走上堦其后果薨　汉书曰昌邑王贺闻人声曰熊视而见大熊左右莫见王以问郎中令龚遂遂曰熊山野之兽而来入宫室王独见之此天戒大王恐宫将空之象也贺不改寤后卒失国
　　狼入国绕军　狼食人
　　吕氏春秋曰乱国之妖有狼入国　京房易候占曰君失春政则苍狼入于邑君失秋政则白狼入于邑君失冬政则黒狼见于邑　又曰狼逐家人犬者夷狄且来入君邑中　又曰狼鸣于邑中邑且空狼伏邑中有兵又曰赤狼见于国不出三年必有大祸野人为政
　　抱朴子曰有狼狐绕军而鸣者军败　又曰君无道则狼食人
　　狐一头两身　五狐入室上屋　狸三头獭不祭鱼
　　灾异图曰王公不祗上命刻暴百姓人民吁嗟则一头两身狐见　京房曰狐逐家人犬者夷狄且来入君邑中　又曰狐入室必有大丧将出室不居　地镜曰狐入室有暴丧上屋亦然以淫危主　河图説征示曰狸三头名曰防防见则女害　通卦騐曰獭不祭鱼国多盗贼
　　两头　生雉　入宫　止宫城
　　运斗枢曰女两舌则两头　吕氏春秋曰乱国之妖有生雉　握镜曰上城及入宫中不出一年主死京房曰入于王宫其君亡　京房曰无故入宫
　　宫溃其宫矣家亦然　又曰止城上邑必入宫殿生子其宫且空生草木矣　又曰无故入宫殿生子者宫有忧　又曰无故宿及守之其邑君死兵小行王隐晋书曰王后在蓟时有謡曰出城门以望户中
　　有伏尸王彭祖有野狐踞后府门后为石勒所杀
　　防羣行　防却行
　　京房曰防羣行有水期一年　又曰防无故羣不居穴众聚居殿中者其君死　地镜曰防无故羣行不畏人昼为饥夜为兵　又曰防羣行入廷豪侵弱　又曰或道中有兵丧　京房曰防无故却退而前尾者邑有忧
　　防鸣朝市　防舞朝市
　　京房曰防无故羣相随朝夕鸣邑且为湖泽期一年至又曰防无故朝时及暮时当朝邑门而泣邑且空又曰防相鬬其君死　地镜曰防无故自向城若市
　　朝而大鸣皆为兵丧　又曰防聚朝廷市衢中而鸣地方屠裂　又曰防泣唶唶为兵丧在家人凶　京房曰防无故舞于朝市其邑有大丧　又曰防无故舞邑门外厥君亡于廷中道上其邑有大兵　地镜曰防无故舞戯游走大道君当之若家主当之
　　防积土　防巢木上　防食木实五谷
　　京房曰防无故皆自积土大水且至水去邑饥　兵书曰防薮军中将有谋反意　又曰野防在此中者军必败　京房曰防无故巢木上邑且大水　汉书成帝建始四年长安城南有防衔黄蒿栢叶上民家栢及榆树为巢时议臣以为恐有水灾穴而登木象贱人将为显贵之位　潜潭巴曰防食木菓众臣不任害贤人也对灾异曰人君斥贤任佞众谗在朝而防羣行食五谷地镜曰防食木实上树邪臣害贤俗败也　又曰人
　　君用刑深刻吏为隂贼上下无徳则羣防害禾谷
　　防逐狸　防鬬及生子杀子
　　京房曰众防逐狸兹谓有伤臣代其王思为乱天辟亡又曰防无故逐狸狗是谓反祥臣且杀其君　又曰
　　众防逐狸杀其君大臣亡或曰诸侯以妇女诛异姓来相国者也　地镜曰防鬬宫殿上为兵丧自杀其子亦然　京房曰防无故皆自相杀斩其首道中者兵作又曰防鬬殿上其君死　又曰防生子宫中而不穴宫且空　又曰防无故杀其子若自出穴其子死于穴中其邑且
　　防穴殿冠履
　　京房曰防无故穴殿上宫中其君死　地镜曰防无故常穴人履冠其身危
　　防齧殿上地穿门户宿褥席上　防交殿上
　　京房曰防无故齧殿上及寝庙中地其君死　又曰防无故穿殿上及室中邑舎空　又曰防穿门户外内通明大喜　又曰防穿门户下彻外有迁者　又曰防无故自常宿褥席中身死　又曰防交殿上其君死
　　防齧杂物
　　京房曰防齧人杖主被伤　又曰防齧马蹄行破亡防齧履头家有丧急去之　又曰防齧牛角及蹄不行又曰防齧冠即其身死若有丧　又曰防齧人有利吏被选断之狱辞连　又曰防齧刀剑奴妾不祥后有殃　又曰防齧宫府文书曵尾官府有赦　又曰防齧衣背上唯有丧　又曰防齧上袵有利嚢得财　又曰防齧人鼻且有丧　齧人头男子伤洗浴吉　防齧人者有谋贼人　防齧人足有行事去而吉　防齧人颊必被辱若丧　齧人手指奴婢死　防齧人耳目有欲为贼者　防齧人髪是谓御者女子大贼　防齧人织布帛伤衣丧　防齧祭物家丧　防齧宫中树木枝叶家有贼　防齧牀席中央夫妇杂叙　防为恠凶者伤丈夫为之烧铁门户无咎　地镜曰防齧人衣有鬬争事
　　五股翼九足猬生冠　兽从地出
　　运斗枢曰废江淮山渎之祠则瑶光不明股翼九足又曰女舌猬生冠　握镜曰凡四足兽从土中出殃至六足兽上无齿主増地
　　野兽入宫邑
　　京房易候曰野兽入居室兹谓不转徳室不居　京房曰野兽大小入邑中及王朝廷若大道上邑有大害君亡地有流血　野兽无故入邑居朝廷门及宫府中及邑廷且家无人　野兽羣鸣邑中且空　野兽自经于市中邑且大嵗凶　野兽入军中将军大战必败急祭祀鬼神以救之　野兽鸣军中大邦小小邦大野兽生子邑中者其邑大虚　地镜曰野兽入宫门及寺门用事者罢　野兽入城郭臣下迷惑有兵　野兽上城入宫中不出一年主死
　　野兽死邑中　野兽却行
　　京房易妖占曰野兽无故自死邑中门者国且空　天镜曰野兽自死在市道侧邑中兵方大起　握镜曰野兽却行君当为臣
　　野兽与六畜飞鸟交及鬬
　　地镜曰野兽与飞鸟鬬兵作　野兽与家畜来鬬他国来伐国　握镜曰野兽来与家六畜交此人君淫于外国妇女以淫为行且失国　野兽与马交国淫乱　京房曰有四足与飞鸟鬬有兵作大臣去　又曰野兽来与家畜鬬有隣国来伐国将亡
　　野兽生子异形
　　京房曰野兽生子有人形者且易其主　野兽生子为螽虫如蜂形天下且更令　野兽生子为彘走入君室邑且亡社稷为人所攻　野兽生子为虵者其邑有大事野兽生子其足多者邑有忧　野兽生子足少者邑
　　有丧　野兽生子其口多者邑有兵　野兽生子其目多者邑君忧　野兽生子其目少者邑有急兵　野兽生子无目者其邑有忧　野兽生子无耳鼻其邑有兵野兽生子耳鼻多者其邑有行兵　野兽生子耳鼻
　　少者邑有大兵起　野兽生子无尾者邑无后　野兽生子其形不居其处者皆为兵事












　　唐开元占经卷一百十六
　　钦定四库全书
　　唐开元占经卷一百十七
　　唐　瞿昙悉达　撰
　　牛休徴
　　金牛
　　瑞应圗云王者土地开辟则金牛见注云案交州记曰九真羣居风山有金牛时时见光照数十里又武昌郡有金牛冈冈边石上有牛迹焉又罗浮山记云増城县有牛潭潭侧有圎石金牛出时盘此石上有周灵潜徃掩击得金鏁三尺许牛出水时有五色光又吴与巴及淮南并有金牛皆带金鏁也
　　牛有上齿
　　地镜曰世主治而増地则牛有上齿
　　牛咎征
　　牛舞　牛悲鸣
　　握镜曰牛忽舞戏军中军罢还郷　天镜曰牛如舞其国将亡　潜潭巴曰宫殿中有牛悲鸣政教衰诸侯并牛者兵之符也注云牛有角兵象也鸣喻教令也　京房曰牛无故夜皆鸣且有暴兵牝牛善牡鸣及于大道上邑有大兵　运斗枢曰主忧下愁隂类逆则牛哭于田
　　牛能言
　　吕氏春秋曰乱国之妖牛能人言　京房曰牛能言如其言占吉凶　搜神记曰晋太安中江夏郡功曹张駃乗牛忽言曰天下方乱吾甚疾焉乗我何之駃惧中道而反犬又曰归何早也安陆县有善卜者駃从人占之曰大凶非惟一家之祸亦天下将有兵乱也后一郡皆破亡駃还牛又人立行百姓聚观者众其秋张昌乱一郡残伤者大半駃家族灭
　　牛从地中出　牡牛生子
　　天镜曰牛从土中出者不出千日有兵民流亡　京房曰牛自地中出邑中有兵小民破亡君有丧不出三年天镜曰牛从地中出不出二年有大殃　京房曰牡
　　牛有子其君无后
　　牛生子异形
　　运斗枢曰人君七政错壅下懵闇上不明则牛五头不能行【宋均注云】五头喻五方不肯趍上命也　京房曰牛生子一首二身其邑分牛生子二头天下分胡氏之象也天镜曰牛两头军分为两　搜神记曰元帝大兴中
　　割晋陵郡封少子以嗣太傅东海王俄而世子母石媫妤疾病使郭璞筮之遇明夷之既济曰世子不宜裂土分国以致患悔母子并贵之咎也法所封内当有牛生一子两头者见此物则疾瘳矣其七月曲河县陈门牛生子两头郡县图其形而上之元帝以示石氏石氏见而有间或问其故晋陵土上所以受命之邦也凡物莫能两大使世子并其方其气莫以取之故致两头之妖以为警也　河图説征示曰人主失国无民见牛四角二足　京房曰牛生八足上有三首邑増地君任邪佞则牛两头八足二尾　又曰牛生子三角其邑且有兵牛生三目以上邑有贼臣臣多口则牛四目在背
　　牛生子三鼻其邑有兵　牛生子鼻一孔邑作事不成君臣不聴事则牛一耳　牛生子三耳以上邑大乱人君众恶同志至徳潜隐兴徭役夺民时则牛生五蹄民人徭三月邑有贼臣则牛二尾　牛生子三隂已上君多子　牛生子目在腹下及旁邑且有事　牛生子口在腹下及在头上邑有大事　牛生子口在四肢邑君亡　牛生子口在背其邑臣口舌　牛生子耳在腹下民大饥　牛生子耳鼻在腹及背其君相谋伤　牛生子鼻在四肢上邑有大贼　牛生子足在腹邑徙　牛生子尾在腹邑大徭　牛生子尾在四肢邑君易　牛生子无首邑无令君不吉　牛生子无鼻民太息　牛生子无尾民贫士弱　牛生子无毛有羽邑君亡　牛生子无隂其君无子君无子则牛无隂　牛生子无足其邑谷不成　牛生子足在背邑且有大兵兵行徭役夺民时厥妖牛生五足　牛生子三足其邑君有久疾灾异图曰王公侯刺史不祗上命尅暴百姓则牛八足汉书五行志曰秦文公五年游胊衍有献五足牛者
　　刘向以为近牛祸也先是文恵王初都咸阳广大宫室足者止也戒秦建止奢泰也　又曰景帝中元六年梁孝王田北山有献牛足生背上者刘向以为近牛祸先是孝王骄奢起苑方三百里宫舘阁道相连欲求为汉嗣足出于背下奸上之象也　异苑曰晋永嘉中曲阿陈文家牛生两头犊建武中曲阿牛生犊一躯两头永昌元年江北郭洗牛生两头八足咸和元年防军营牛生两头六足太元中蜀人献动角牛奋头则角耳摇石虎时牸牛水道在腹下宋元嘉中仓谷王石丰家牛生尾在额上元嘉十四年十月东阳留元子家牛生两头犊堕地便勦健善走元子射之乃死以呈郡守荀伯子余亲睹焉广汉戴道周元嘉中牛生犊有脚而无脊骨也
　　牛生人
　　京房曰牛生人民流亡　牛生人一身二首其邑昌牛生人一身三首其邑有兵　牛生人一身二首无口三鼻一鼻在项一鼻在颊其邑有兵不逺　牛生人一身一首无目一耳相臣有兵　牛生人一身二首无目三耳一耳在项一耳在颊其邑有兵　牛生人一身三首一鼻在项一鼻在颊女人治其政　牛生人一身二首无耳三口一口在颊民饥　牛生人一身二首无耳三口以上一口居顶一口居颊人民饥　牛生人一身三首二口无耳一口在顶民惊兵君乱亡　牛生人一身二首无耳三口一口在颊一口在股上民且大惊其邑有乱亡　牛生人一身三首三耳无目一耳居顶一耳居颊其邑有兵民多流亡　牛生人三头三面有军行　牛生人一首四面其君亡地　牛生人一首二口其邑大饥　牛生人一首一鼻邑民贫　牛生人一首三目以上天下有争者　牛生人一首三耳以上邑治且乱　牛生人一首一面天下有争者　牛生人一身项以上无其邑有兵　牛生人二首以上其臣有反者又云邑有大疾　牛生人三足以上民多相谗　牛生人三臂以上其邑兵行　牛生人三隂以上其国有谋臣　牛生人目在腋下其君且凶　牛生人目在腹天下诸侯杂居目在背其邑有大臣反　牛生人目在足下此谓不亲其邑有大谋　牛生人鼻在腋下主令不行　牛生人鼻在足民哭　牛生人鼻在腹其邑谷不成　牛生人鼻在背其民多　牛生人口在腹下邑有火　牛生人口在背邑得利臣有凶事　牛生人腹在胫邑有饥　牛生人隂在背腹其君有大事　牛生人无鼻邑有丧　牛生人无耳有鬼惊人者相主走　牛生人无足其邑不种　牛生人无臂其邑疾　牛生人无体其邑有事　牛生人无腹其邑饥　牛生人人身而六畜面者此则不吉臣下不受命　牛生人人身而鸟头面者邑有兵　牛生人人面而六畜身者此谓不祥其邑有兵　牛生人人面而犬身其邑苦　牛生人人面而野兽身者邑有亡地　牛生人人面鱼身邑有水　牛生人人身而虫蛇面者其邑亡地　牛生人人面而虫蛇身者此邑皆空
　　牛生六畜
　　天镜曰牛生六畜兵且作其君不安　京房曰邑更主则牛生六畜牛生六畜其邑女子为主君不安宅则牛生马　牛生马兵将作人零落不安宅　牛生六畜人形者其邑更主　牛生六畜一身一首其君亡　牛生六畜二鼻以上其君有兵　牛生六畜二口以上邑有兵　牛生六畜三耳三口以上邑亡地　牛生六畜无目其邑令不行　牛生六畜无四肢主不治
　　牛生野兽飞鸟　牛生鱼
　　牛生野兽天下不通　牛生野兽似人形其邑有兵兵大作则牛生防　国有兵水则牛生飞鸟　牛生飞鸟鸣者有他变且为兵水　京房曰天下虚则牛生鱼牛生五谷屎金铁石木草土布帛　牛疫
　　京房曰牛生五谷其邑昌且大穣　牛生土及屎土邑地大昌　牛生金铁其邑有兵　兵强主武则牛生石牛屎生草木其君死　牛屎布帛其君有令　握镜
　　曰牛大疫觔革动主用兵杂城郭不出三年有大殃












　　唐开元占经卷一百十七
　　钦定四库全书
　　唐开元占经卷一百十八
　　唐　瞿昙悉达　撰
　　马休徴
　　神马
　　援神契曰王者徳至山陵则泽出神马【宋均注云神马廵狩四方典略曰神马者河之精也】　晋中兴书徴祥说曰孝武帝大元十四年六月宁朔州刺史贾统上言晋宁须池县此月辛亥有马二匹出于河上一白一乌槃戏相逐河水上从夘至巳乃没
　　龙马
　　尚书中候曰尧励徳匪懈万民和欣龙马衔甲赤文绿色龟背袤广九尺五色颏下有赤文似字注云龙形象马赤熛怒之使甲所以藏图王者有仁徳则龙马见也其文赤色而緑地也　瑞应图曰龙马者仁马也河水之精髙八尺长头身有鳞甲骼上有翼旁有垂毛鸣声嚘咿蹈水不没有明王则见又曰王者不储秣马则龙马乗黄泽马白马朱髦并集矣
　　腾黄　飞　騕褭　泽马　玉马　駮马
　　瑞应图曰腾黄者神马也其色黄王者徳被四方则至一名吉光乗之夀三千嵗以马无死时　又曰飞者马名也日行三万里禹治水有功勤劳歴年捄民之害天眷其徳而至　又曰騕褭者神马也与赤同应　应劭注汉书云騕褭古駮马赤喙身日行一万五千里又曰王者爱人而贱马则泽马来　又曰王者劳来
　　百姓则至　随巢子曰夏后之兴方泽出马　瑞应图曰王者精明尊贤则玉马至　又曰师旷时玉马出又曰世治则西王母献岱駮马　礼斗威仪曰君乗火而王其政和平则南河输駮马【注曰駮马者黄赤色马也】　天镜曰王者不伤禽兽则駮马见
　　白马朱鬛　青马白鬛
　　瑞应图曰明王在上则白马朱鬛至　又曰王者乗服有度则白马朱鬛　又曰白马朱鬛者任用贤良则出礼记威仪曰周王白马朱鬛　天镜曰王者资服有制则青马白鬛来
　　马咎征
　　马化为牛狐及出地中
　　京房曰马化为牛君且无强兵也　纪年曰周宣王三十三年有马化为狐　京房易传曰马出地中国有兵民散亡又曰军丧不出三年
　　马变毛
　　京房曰马一夜改毛易政　又曰马一夜变毛名曰易衣君且小忧有马之家家长死　又曰马一夜变易毛色南郷更为北郷东郷更为西郷政且有变　握镜曰马忽易色君忧一曰马忽变易赤色主有大丧
　　马悲鸣　马能言
　　潜潭巴曰天子马行而鸣天号无声故马应之而鸣天镜曰马鸣蹹地不食必逺行千里若国君所乗马主伐他国　主乗马夜悲鸣国有外贼　京房曰马无故一夜皆鸣且有大兵来者　又曰马能言如其言吉则吉言凶则凶　吕氏春秋曰乱国之妖马乃言
　　马入宫殿
　　潜潭巴曰有马入宫大臣不从行不忠其有声也臣名于天下主令不行轻见虏注云马地精隂也从人无所不之今忽入宫臣欲夺主位居其宫之祥也有声是日而鸣声者欲行主教令也　京房曰马走入君宫有兵事大忧　异苑曰后赵建武十四年有妖马一疋色青尾燋燎自中阳走阙下是嵗虎死国乱　晋阳秋曰咸康八年有马色赤如血自宣阳门直入殿前走出不知所之　二石伪事曰石混説建武十四年时忽有斓马一疋有四目系着殿中十余日突去不知所在
　　马生角
　　地镜曰马忽生角其君以兵攻国破亡　吕氏春秋曰乱国之妖马乃生角　京房曰下不顺政厥妖马生角兹谓贤士不足　又曰天子亲伐马生角　洪范五行传曰文帝十二年有马生角于吴在耳前上向右角长三寸左角长二寸皆大二寸刘向以为马不当生角犹吴主不当举兵向上也　又曰成帝绥和二年二月大厩马生角左右耳前围长各一寸是时王莽为大司马害上之萌自此始矣　晋纪曰隆安四年梁州刺史郭诠送马生角桓之应也　赵书曰前赵临泾县马生角在耳长七寸摇之则动
　　牡马生驹
　　京房曰方伯分威厥妖牡马生驹　史记秦昭王二十年牡马生驹而死非类妄生而死犹秦恃力强得天下而还自灭之象也　汉书五行志曰哀帝建平二年定防牡马生驹三足随羣饮食太守以闻马国之武用三足不任用之象后侍中董贤年二十二为大司马居上公之位天下不宗哀帝暴崩成帝母王太后召弟子新都侯王莽入收贤印绶贤自杀莽因代之
　　马生子异形
　　京房曰马生子一目其君弱　马生子三目以上臣制主令　马生子二口以上者其令多乱　马生子三鼻以上民流亡　马生子三耳以上其民人多死者　马生子二疋以上民流亡　马生子三足其邑主且有不祥　马生子二隂以上有兵　马生子目在腹下及在旁其邑有兵　马生子目在四支其邑俘囚　马生子目在隂其邑大弱主亡　马生子目在背民流亡不从令　马生子口在背邑民大去其君　马生子口在腹邑饥五谷大贵　马生子耳鼻在四支者兵作　马生子耳鼻在腹及背臣谋叛上败绩　马生子足在首失邑君　马生子足在背人主有行　马生子及在腹主劳民饥　马生子尾在首足谷不成　马生子尾在背其君摇　马生子尾在腹臣谋反　马生子无目其邑君久疾　马生子无口鼻其邑君无子　马生子无耳主失位　马生子无足主失位　古今注曰汉哀帝大初四年中张防郷有马生子一身三头九口各有言民皆书之户上华阳国志曰蜀李特将亡马生驹一头二身着六牙一牡　异苑曰李势时有马生驹一头二身六脚身中有牝牡
　　马生人
　　京房曰上无天子诸侯相伐民流百姓劳厥妖马生人马生人一身有两头以上邑有反者兵大作　马生
　　人一首三颡以上邑相挠乱　马生人一首两颡以上邑有大兵　马生人一身而两首无目一耳居颡以上且有兵　马生人一身三首以上三耳以上无目一耳居颡上是谓不祥天下有兵民流亡　马生人一身两首九口鼻居项天下大饥民流亡　马生人一身两首以上无耳无口二鼻以上一鼻着项一鼻着颡天下有兵丧　马生人一身两首邑无主　马生人一身而两面以上其邑大不祥　马生人三首以上邑争凶　马生人一身三耳以上其邑乱　马生人一首两鼻以上邑民贫　马生人有臂无首足邑有兵不胜凶　马生人三臂以上邑君有恶疾　马生人三足以上其邑劳马生人三腹以上无足邑有大丧　马生人三隂以
　　上臣谋其主　马生人首在腋下主贼杀其臣　马生人首在足下邑君私社稷亡　马生人首在背民大劳苦　马生人首在隂其君亡地　马生人目在腋下其君丧　马生人目在背邑有大兵流亡　马生人目在腹若喉颡人主有亡地　马生人目在足下此谓下视欲谋其上　马生人口在腹邑有兵民且饥　马生人口在背邑有大事民絶食　马生人鼻在腹下主令不行　马生人鼻在足下民相从哭　马生人鼻在腹下其邑谷不成　马生人鼻在背邑民劳　马生人鼻在隂邑君鬼神不享　马生人耳在背民不相从邑有兵马生人耳在腹其邑弱主治不行　马生人耳在隂
　　贤者不上通　马生人腹在跨其邑大饥君亡地　马生人隂在上其君无子　马生人隂在背腹民饥臣下大谋其主　马生人四支在首及项其君失位　马生人无首其君大疾　马生人无目其国失令亡　马生人无口天下大饥　马生人无鼻其邑有丧　马生人无耳其邑有鬼惊人主　马生人无手足其邑不谷马生人无臂邑有兵兵败　马生人无腹邑亡有兵民饥　马生人人身而畜面者民饥主易　马生人人面而六畜身者是不祥邑有兵　马生人人面野兽身者邑有大客及兵　马生人人身而野兽面天下有亡邑马生人人面鸟身是谓不祥邑有兵　马生人人身
　　而虫蛇面者邑且亡　马生人人面而虫虵身者谓邑虚及有兵　马生人人身而蛇龙面其邑有弱主不治马生人人面而龙蛇身者民流亡　洪范五行曰
　　秦孝公二十一年有马生人占曰畜生非其类子孙必有非其姓者后始皇葢吕不韦子也　史记曰秦孝公有马生人刘向以为皆马祸也孝公始用商君攻守之法东侵诸侯其象将以兵革抗极成功而还自害也
　　马生六畜
　　京房曰马生六畜君有大事　马生羊邑安又曰国无忧民大安　马生牛人安五谷蕃　马生六畜一首两身其君且逐　马生六畜二口以上天下有作兵者马生六畜二鼻以上民大饥　马生六畜三耳三目以上君失社稷亡　马生六畜无首人君失位马生六畜无四支其君不安　马生六畜无目臣塞君之善上令不行　马生六畜无鼻口天下有兵　马生六畜无耳天子失忠臣　马生六畜无隂者女主治
　　马生野兽飞鸟　马生鱼虫
　　京房曰马生野兽有他变民尽为兵　马生野兽天下不通　马生飞鸟民不安有反臣　马生飞鸟有他变形者皆为兵丧　又曰马生鱼邑主忧又云大水至糓不成　马生虫虵及蜂蚊者其邑流亡
　　马生五谷金钱铁石土草木
　　京房曰马生五谷嵗乐昌　马生金钱其邑臣有欲贼主者　马生石其邑强　马生土其邑増地　马生草木其君疾　马生布帛者政令且更














　　唐开元占经卷一百十八
<子部,术数类,占候之属,唐开元占经>
　　钦定四库全书
　　唐开元占经卷一百十九
　　羊犬豕占　　　　　唐　瞿昙悉达　撰羊休征
　　玉羊见
　　瑞应图曰钟律调五音当节则玉羊见师旷时
　　羊疫　夷羊　羊两口　羊六头　羊多角
　　汉书五行志曰视之不明是谓不哲时则有羊祸多疫死及为恠　国语曰商之亡也夷羊在牧【贾逵注曰】夷羊神兽也【货食传曰】羊也　许慎注淮南子曰大羊也牧商牧野　天镜曰羊一头两口其年不熟民饥亡　灾异图曰王侯二千石不祗上命克暴百姓吁嗟则一羊六头异苑曰石虎建武初秦州南安虞大栁摩献六角及
　　四角羊各十山中有三角五角羊又旄牛有一角皆其类也江陵黄丘村有羊两头一头下不能鸣
　　羊四耳　羊无足　羊生犬马
　　河图曰黒羊四耳目在腋下名孽见即有起王　天镜曰羊无后足前吉后凶　又曰羊无前足先忧后悦晋中兴征祥説曰咸和元年司徒府羊产无后足其后苏峻作逆　天镜曰羊生犬国被外贼又曰羊生马天下将兵起
　　犬咎征
　　犬狂疾
　　洪范五行曰犬祸者西方也以口守言之类也言气毁则犬伤疾矣故曰犬伤祸也旱嵗犬多狂死或言气乱则犬为怪以期占之　京房曰佞臣在侧则犬妖生嵗多蝗虫任佞则羣物尽伤犬妖则军兵将至　又曰犬能言吉凶如其言　又曰犬呼其主主且亡　天镜曰犬作人音声世主移
　　犬羣嘷　犬自食子　犬反哺　犬负子犬不囓防
　　淮南子曰夏桀在位乱四时之政而万物失所犬羣嘷起渊　运斗枢曰七政乱主见禁则天下犬嘷　天镜曰犬嘷街巷中不出其年有贼在邑　犬羣嘷街巷中不出其年外内戒严君臣交兵从朝廷起二犬嘷众犬和兵必起　犬羣嘷城池不出三年三月国内虚空犬嘷屋上国有丧　犬嘷门巷中其邑不宁　京房曰犬晨夜嘷堂室上家且有丧邑亦然　天镜曰犬羣嘷暮嘷室中男若女必喜朝嘷室中长女死　墨子曰三苗大乱天命倾覆则犬嘷于市中　天镜曰犬逆吠其主必逺行若国君逺征伤将亦伤兵　京房易传云犬羣嘷国将亡　天镜曰犬自食子国无盗贼　又曰犬子初生反哺其母国有义　又曰犬负其子走来入城池中其国不征伐隣国归犬负其子入巷民去其乡　京房曰犬无故皆见防不动邑且有贼臣公不禁下犬聚宫门　犬浴水中　犬从地中出
　　京氏曰犬死无故当邑门及宫门聚如尸皆大凶　又曰犬无故相从浴水中兵大作　又曰犬自地中出邑大水君且贫　晋书征祥説曰兴平二年吴郡府舎地中得犬子二头一雄一雌太守张懋闻斋内牀下犬子声地自拆见有二犬取而养之皆成寻而懋为洗充所害【注云】夏鼎志曰掘地而得狗名曰假　尸子曰地中有犬名地狼也　又曰晋孝武帝大元中庐江灊县何旭家忽闻地中有犬子声即于声防掘之见一狗母状甚羸瘦走入菰中不知所在视其处有犬子二头一雄一雌取而养之雌死雄活及长为犬善噬野兽其后旭里中为蛮所没　安帝隆安中辅国将军孙无终家既阳中地中闻犬子声寻穴地有折犬子皆白色一雄一雌取而养之皆死后无终为桓所诛
　　犬戴冠
　　京房曰君不正臣欲篡厥妖狗冠出朝门　汉书五行志曰昌邑王贺为王时见白犬冠方出冠而无尾此服妖示犬祸龚遂曰天戒在君也贺既废死不得置后犬无尾征也　续汉书五行志曰熹平中省内冠狗绶以为娱乐有一狗突出走入司徒府门或见之者莫不惊怪灵帝宠用便嬖西园卖官实狗而冠也
　　犬生角　犬两首　犬入宫室淫连　犬豕交
　　天镜曰犬生角世主増地　京房曰犬生角必人主失政小人进用　汉书五行志曰文帝后元五年齐城门外有狗生角齐悼恵王亡后帝分齐地立其庶子七人皆为王兄弟并强有亢阳心故犬祸见犬守卫角兵家在前向上也犬不当生角犹诸侯不当举兵向京师也运斗枢曰狗两首人行衔刀宋均注云狗为人吠守
　　而设两头且主行衔刀兵是宿卫之臣欲判自作主而妖也　地镜曰犬入室中淫连君亡之象　吕氏春秋曰乱国之妖犬彘乃连注云案汉书五行志曰景帝三年邯郸狗与彘交悖乱之气近犬豕祸也比时赵王遂悖乱与吴楚谋为逆遣使匃奴求助卒伏诛　京房曰人君夫妇不严厥妖狗与豕交兹谓反徳国有兵革
　　犬生子异形
　　京氏曰犬生子三耳以上邑且有乱臣　犬子生一目邑有臣事二主者　犬生子三目以上邑有大臣谋主犬生子有二口邑有忧　犬生子鼻一孔邑有兵
　　犬生子有二鼻邑且有兵　犬生子三足以上其邑主有公侯　犬生子有五足以上其邑且大卒行　犬生子有二隂君多子　犬生子有二尾以上邑有徙亡犬生子口在背邑有反臣　犬生子口在隂邑臣强主命弱令不行　犬生子口在四足臣杀其君　犬生子口在腹下及腹旁邑大忧　犬生子口在腹民大饥犬生子口在四支其邑君亡　犬生子有鼻在四支邑有兵　犬生子足在腹邑有徙亾　犬生子足在背邑有大咎　犬生子足在首邑君且有大仇　犬生子尾在腹邑有大臣杀君　犬生子尾在背四支邑有三主争者　犬生子无尾邑大臣杀君　犬生子无目邑主病　犬生子无口鼻民饥　犬生子无足谷不成　犬生子无尾邑民贫
　　犬生人
　　京氏曰犬生人其邑君失位兵行　犬生子人形不具其邑有兵　犬生子人之形而物各不居其所者主亡犬生人之形而六畜身主亡大有咎　犬生人之形
　　而飞鸟身邑大水　犬生人之形而野兽身此有亡主犬生人之形而鱼身者邑大水　犬生人之形而防
　　形者其邑
　　犬生六畜　犬生防生鱼　犬生野兽　犬生飞鸟蜂虵
　　京氏曰犬生六畜其邑易命有大事　犬生六畜一首二身邑有废　犬生六畜两身邑且二君流　犬生六畜两口以上邑大臣乱　犬生六畜三鼻其邑有乱臣犬生六畜有人形者邑易主　犬生六畜无首其邑
　　有大事　犬生六畜无耳邑不用事　犬生六畜无目其邑兵行　犬生六畜无口鼻民流亡作兵　犬生六畜无四支邑不治有兵　犬生六畜无隂主且暴死犬生豕嵗大熟民乐　天镜曰狗生豕吉不出三年国安乐　京氏曰犬生子为防嵗虚民流亡　犬生子为鱼邑有大水　地镜曰犬生野兽大夫有外谋不出三年君且亡国　京氏曰犬生野兽邑有大咎　犬生野兽人形者邑有大兵　京房曰犬生飞鸟虽有人形及不具皆为大兵及大水　犬生子为蜂天下更令　犬生子为蜂虵其邑民人流
　　犬矢溺宫室道路　犬矢金石杂物
　　京氏曰犬矢宫室中殿堂上三日以上邑空虚　犬矢王门中其主有喜　犬矢王门外邑主有忧　犬矢邑社不及大神五日以上邑亡　犬皆羣溺于邑门外及内兵作人家亦然　犬无故大道矢而行邑大凶　羣犬无故皆矢大道中兵行　犬矢人民牀席上其殃大犬矢井中家虚邑亦然　犬无故溺人其人不出三
　　嵗亡　又曰犬矢石其邑臣强君弱　犬矢金铁邑兵大作　犬矢土邑愈坠【坠地也】　犬矢五谷邑昌嵗成犬矢布帛邑有暴政　犬矢草木邑人有丧
　　豕咎征
　　豕能言　豕自食子　豕自食尾
　　京氏曰豕能言吉凶如其言　豕昼同时俱鸣此谓哭主嵗不成　又曰豕自食其子家破　又曰豕反自食其尾家富嵗且凶
　　豕登屋入宫
　　京氏曰豕之屋上其邑得贤士　豕入君室中其社稷邑君且亡　汉书五行志曰昭帝元鳯元年燕王宫永巷中豕出圏壊都灶衔鬴六七枚置殿前刘向以为灶者生养之本豕陈鬴于庭灶将不用宫室废矣燕王不改卒伏诛　地镜曰野猪入宫室中其军将围小人失宅　京氏曰豕无故入君室屋且有女忧为乱　又曰赤彘见于国不出三年必有大祸野人为政
　　豕生子异形
　　灾异图曰王侯刺史二千石令长不祗上命则豕一头两身六脚　古今注曰哀帝大初三年长安彘生两头三目一目在项中　京氏曰豕生子有角其邑有福禄豕生子有二口以上其邑且安　豕生子鼻一穴郡
　　有九侯　豕生子三足其嵗不熟　豕生子五足以上其邑有大咎兵　豕生子一隂其邑分无后　豕生子目在四支其邑兵行得地　豕生子目在腹下及旁邑有大咎　豕生子口在背邑主弱羣臣夺王令不行豕生子口在腹其邑饥　豕生子口在四肢民饥兵作邑亡　豕生子口在隂邑有大谋　豕生子耳鼻在腹及背臣谋其主　豕生子耳鼻在四肢及在首上兵作邑中　豕生子足在首上亡社稷　豕生子足在其腹邑有大事　豕生子足在背其民劳于兵　豕生子尾在腹及首邑有大事　豕生子无口其邑乱　豕生子无目其邑臣夺主令　豕生子无尾其邑兵弱　豕生子无尾有羽邑亡
　　豕生人
　　京氏曰豕生人之形即纯行圣人且行兵不纯行其邑失社稷　豕生人而有六畜形者此邑乱亡　豕生人形而有飞鸟者其邑大水　豕生人形而有野兽形者其邑兵　豕生人形如物各有不居其位邑失地
　　豕生六畜
　　京氏曰豕生六畜其邑易主　吕氏春秋曰乱国之妖有豕生狗　天镜曰豕生狗不出三年国王走于野中死　京氏曰豕生犬其君走谋于野中　豕犬形不具邑有兵诸兵数起　豕生六畜有人形邑且更令　豕生六畜一首二身邑分　豕生六畜二鼻以上邑有兵行　豕生六畜二口以上其邑亡地臣乱　豕生六畜三鼻三目以上其邑大恐　豕生六畜无首其邑不安豕生六畜无目邑令不行　豕生六畜无耳其邑君且不聴政　豕生六畜无口鼻其邑民流亡　豕生六畜无隂其邑无嗣子　豕生六畜无四肢其君不治
　　豕生野兽虫鱼飞鸟蜂虵
　　运斗枢曰人主以不孝仁之名侵犯大道则豕生鹿【大道者君政也】　京氏曰豕生野兽其邑民饥有兵　豕生飞鸟其邑水　豕生鱼其邑大水灾　豕生虫蝇其邑流亡
　　豕矢金石草木
　　京氏曰豕矢金铁邑兵大作　豕矢土邑増土　豕矢石邑大兵强胜四方也　豕矢五谷嵗成熟　豕矢草木其邑有丧







　　唐开元占经卷一百十九
　　钦定四库全书
　　唐开元占经卷一百二十
　　龙鱼虫虵占　　　　唐　瞿昙悉达　撰龙鱼虫瑞
　　龙
　　瑞应图曰王者承天命而天道四通而悉达无益之术藏而世无浮言言吉则河出龙图　援神契曰天子孝则大龙负图也　礼记曰圣王用水火金木必时颁爵位必当年得无水旱之灾妖孽之疾则龙在宫沼　天镜曰凡龙春见无殃咎　瑞应图曰青龙水之精也乗云而上下不防渊泉王者有仁则出　又曰君子在位不有斥退则见　礼稽命征曰王者得礼之制则山泽谷之中有赤龙　瑞应图曰黄龙者五龙之长也不混池鱼徳及渊泉则黄龙应和气而游池沼　蔡氏月令章句曰智聴政事则黄龙见　瑞应图曰王者精察贤徳则白龙见　河图曰黄龙负鳞甲成字以授黄帝帝令侍臣写之以示天下【注】魏文帝杂事曰黄帝录图五龙舞河此应圣贤之符也　尚书中候曰河出龙图赤文像字以授轩辕　元命包曰唐帝游河渚赤龙负图以出图赤色如锦牀赤玉为匣白玉为检黄珠为泥玉为鉴章曰天皇大帝合神制署天上帝孙伊尧龙润涓图在唐典右尉舜等百二十臣发视之藏之大麓运斗枢曰舜为天子东廵至寽中月临观【注云】临河观望月或为丹字也五采负图出置舜前图黄为匣如柜长三尺广八寸厚一寸四分而连有石白玉为检黄金为匣黄芝为泥封两端章曰天皇帝符玺五字广长各三寸深四分鸟文舜与三公大司空禹等三十人发视色而绨状可卷舒长四十二尺广九尺中有七十二帝地形之制天文分度之差【注云】黄帝含枢纽之使也故龙匣皆黄四合者有道相入也有户言可开阖也　尚书中云舜沉璧黄龙负卷舒图出水坛畔赤文绿字也大戴礼曰颛顼端抶以有谋疏通以知事养财以任
　　地履时以象天依鬼神以制义治气以教民洁诚以祭祀乗龙而至四海动静之物大小之神日月所照莫不祗属　又曰帝喾妙日月而送迎之明鬼神而教事之春夏乗龙秋冬乗马　括地图曰禹平天下二龙降之禹御龙行城既周而还【注】神虚记曰禹乗二龙郭里而为御　尚书中候曰周公摄命七年归政成王沉璧于河荣光幕河青云浮至青龙御甲临坛吐图而去【注云】周公摄政归美成王制礼作乐天下治和荣光五色从河水出幕覆其上浮云从荣光中来青龙者苍帝灵威仰之使也甲所以裹图也
　　蛟
　　山海经曰祷过之山虎蛟鱼身蛇尾音鸳鸯【注云】似蛇四脚龙之属也　説文曰鱼满千头蛟来为之长率鱼而飞置苛韭水即蛟去　淮南子曰蛟龙寝于渊而卵乳于陵【注云】许慎曰蛟鳖属乳谓卵自乳者也文子曰王有道徳者天与之地助之鬼神辅之则蛟龙宿其沼【注云】山海经言蛟龙虵而四脚小头细颈颈有白婴大者十数围也
　　玉　负图　负书
　　瑞应图曰玉者为圣国出师旷时至以录防书　礼稽命征曰制礼作乐改损祭器有鬼神之助则负图又曰刑杀当其罪赏锡其功立事得礼之宜则负
　　象戴　白虎通曰徳至渊泉雒出书　礼含文嘉曰伏羲徳洽上下故地应以书伏羲乃象以作卦　尚书中候曰黄帝东廵至洛书咸赤文绿字以授轩辕【注云】虚负书所出黄帝咸则也　尚书中候曰唐帝沉璧于洛水负书出背甲赤文成字止坛也　又曰汤沉璧于河黒出赤文题　又曰周公沉璧青纯【注云】何休觧纯绿也谓绿纯千嵗也含光刻背甲书止洛于坛赤文似字周公视周王乃视留不去周公援笔以世文而写之书成文消去　宋书符瑞志曰洛书者天符也王者徳至渊泉则出
　　虚五色　在宫沼
　　瑞应图曰虚者文五色神虚之精也上隆法天下平象地能见存亡明于吉凶不偏不党唯义是从其惟乎书从此谓也虚者徳之精也者久也能明于久逺事王者不偏不党尊耆老不失旧故则神出又曰虚似鳖而长合五行之精三百嵗游于藕叶之上千嵗游于蒲上进一尺二寸王者奉顺后土承天则见宋书符瑞志曰王者徳泽湛清畋猎顺时则出五色
　　鲜明三百嵗游于莲叶上三千嵗常游于卷耳之上禹卑宫室虚见　春秋礼演图曰文命将兴穴莲礼记曰圣王用民必顺颂爵当时无水旱之灾妖孽
　　之疫则在宫池
　　毛四眼六眼八眼
　　宋书符瑞志曰宋文帝三获白孝武帝获毛明帝获四眼六眼八眼前书不载当时并以为嘉祥今附于瑞之末并戴【戴当作载】其形以示将来也比目鱼　黄鱼跃出　白鱼入舟　神鱼儛河
　　瑞应曰王者明照出逺则比目鱼见【注云】尔雅曰状如牛脾细鲜紫色两片相合乃行　尚书中候曰汤沉璧于洛水黄鱼双跃出济千澶鸟随鱼出示止化为玉赤勒日精太乙受神命伐天下服【注云】黄土色明土归汤鸟叶光纪之使天乙汤名天命之伐桀也　尚书中候曰周武王渡于孟津中流白鱼跃入于王舟王俯取鱼鱼长三尺赤文有字题目下颊右曰姬发遵昌王燔以告天有火自天流为赤乌【注云】孟津南河津名也右助天告以伐纣之意姬周姓遵循也昌文王名言武王之业也宋均注元命包曰燔鱼祭天烟火光化为赤乌乌日中阳物有光明而能照也汉书曰宣帝诏云朕饬躬齐精所为百姓未济大河天气清浄神鱼儛河朕之徳惧不能任
　　赤虵　大螾　大蝼
　　礼稽命征曰王者得礼之制则泽谷必有赤虵　东观汉记云安帝生赤虵盘于妆席之间　吕氏春秋曰黄帝时天见大螾黄帝曰气胜故其色尚黄其事则王注曰螾蚯蚓也　帝王世纪曰黄帝得螾如虹应劭云神螾大五六围长十余丈也　吕氏春秋曰黄帝时天见大蝼黄帝曰土气胜故其色尚黄其事则王
　　野蚕成蠒
　　后汉书曰光武建武元年六月己未即皇帝位大赦天下野蚕生麻尤盛野蚕成蠒被于山阜民获其利非一吴志曰孙权黄龙三年夏有野蚕蠒大如卵由卷野
　　稻自生改为禾兴县
　　龙鱼虫恠
　　无云而龙出　黄龙坠　龙五色
　　天镜曰大兵将至大水为害则无云龙出　春秋合诚图曰黄帝将亡则黄龙坠　握镜曰君失木行则春青龙见国被兵其乡散亡青狼豕亦然失火行则夏赤失金则秋白失水则冬黒失土则四季黄皆如上占　又曰苍龙见国有凶黄龙见国有丧白龙见有兵黒龙见有忧凶
　　龙见邑社廷庙
　　京房曰山见龙过于邑邑迁　赤龙见于国不出三年必有大祸野人为政　天镜曰龙见于社稷必有大战流血　龙从宫中出谗人聚其国亡　地镜曰龙下朝廷人君不顺四时行出不时　龙以冬出当道或鬬邑中或乳国中或见上腹下背有大战主忧【春夏秋出不占】墨子曰昔三苖大乱天命殛之龙生于太庙　异苑曰防稽有独姥常织芦布为业以义熙初晒綪于庭忽疾风雷雨山隂县东魏家堂屋上有一苍龙长数丈须臾而散成綪从风飘乱姥先以大瓮着阶下有顷天雨芦綪满瓮视之悉是芦綪尔日郭中有曝晒者莫不失之后有卢龙之难寻自散走咸谓是其应矣
　　龙见井中
　　潜潭巴曰龙从井中出下为猾谋虑大兵不本而出【注云】龙从井出圣人在下位今而见势稍大欲猾乱时主祥也　京房曰井出龙若马君不守宗庙　又曰有徳遭害厥妖龙见井中　又曰君行暴恶黒龙从井中出汉书五行志曰恵帝二年正月癸酉旦有两龙见于兰陵延东里温陵井中至乙亥夜去刘向以为龙贵象而困于庶人井中象诸侯将有幽执之祸其后吕太后幽杀赵王诸吕亦终诛灭　魏志曰髙贵乡公正元元年冬十月戊戌黄龙见于邺井中甘露元年正月辛丑青龙见轵县井中二年二月青龙见温县井中三年黄龙仍见顿丘冠军阳夏县界井中四年正月黄龙二见宁陵县界井中【注】汉晋春秋曰是非龙人乃咸以为吉祥帝曰龙者君徳也上不在天下不在地揜而数居于井非嘉兆也乃作潜龙诗以自讽焉司马文王见而恶之五年五月己丑髙贵乡公卒时年二十　又曰帝见威权日去不胜其忿遂帅僮仆数百掺鼓而出文王弟十七骑校尉伸入遇帝于东门左右诃之伸众奔走中防贾充入逆帝战南阙下帝自用剑众欲退太子舎人成济前刺帝刃出于背　陈留王景元元年十二月甲申黄龙见华县井中三年二月青龙见轵井咸熙二年十一月壬戌诏羣公卿士奉皇帝玺绶策禅位于晋嗣王晋阳秋曰太原五年龙见武库井中帝观有喜色百
　　官将贺刘毅以为不祥孙楚上事曰顷闻武库井中有二龙羣官或谓之祯祥而称贺或有谓之非祥无所贺可谓楚既失之而齐亦未为得也而龙守鳞翼潜于重渊或仰攀云汉游于苍昊而今蟠于坎井同雄于蛙虾岂独管库之士或有隐伏期役之贤没于行伍故龙见光景有所感悟耶　异苑曰谢晦家室各宅南路上有古井以元嘉二年汲者忽见二龙甚分明行道住观者莫不嗟异有人入井看乃是砖隐起龙形泉从边出浇灌殊驶后晦等皆伏法淮南所谓井见而贵臣拘者也
　　龙逐人
　　洪范五行曰秦文公大猎有龙出逐文公公射得之龙逐人非所当也射而得之非所当射得也射为射妖龙为龙孽皆瞀乱之君所致也龙者天之象阳之表超乎众也射兵革之祸也龙伤获为擒灭之患是国且有兵将擒获也文公感悟改行自新因居汧之隂子孙繁昌
　　龙鬬　龙死
　　考异邮曰龙鬬则主将易宋均曰龙君象鬬则将争也潜潭巴曰日月食之则蛟龙羣鬬　京房曰龙鬬邑
　　中厯数日不止人主且分比兵为忧　汉书五行志曰左昭公十九年龙鬬于郑时门之外洧渊刘向以为近龙孽也郑小国摄乎晋楚之间重以强吴郑当其冲不纯修徳将鬬三国以自危亡是时子产任政内恵于民外善辞令以交三国郑卒亡患此纯以徳消变之効也【案春秋经即郑定公也】　续汉书五行志曰桓帝延熹元年河内野王山有死龙长可数十丈防楷以为龙者帝王瑞天鳯中黄山宫有死龙汉兵诛王莽此易代之征后魏代汉
　　灵执　无文　穿井得
　　合诚图曰帝将亡则灵执　尧录书曰帝之将终也水不流下则无文　世语曰晋长沙王从封长沙至国穿井入地四丈得大石其中有灵而长二尺余长沙王诛之象也　车频奏书曰苻坚建元十三年髙陆县民穿井得其大三尺六寸背文负八卦古字坚藏之太卜因而养之十六年而坚死今取其骨稽问吉凶名曰客太卜佐齐鲁梦客言我归江南不过死于秦鲁自觧曰三万六千嵗而终之必有灾国之征
　　巨鱼见　丹鱼见
　　京房曰海数见巨鱼邪人进贤者疏　汉书五行志曰灵帝熹平二年东莱海出大鱼二长八九丈髙二丈余明年中山王畅任城王博并薨　异苑曰勃勃虏都长安端门外瓮水有声视水如沸有丹鱼长三尺有赤光国寻灭
　　河鱼逆上及生人　鱼偃行
　　京房曰众逆同志厥妖河鱼逆上　洪范五行曰秦始皇八年河鱼逆水上刘向以为鱼孽鱼隂类民象也逆水上民将不从君令为逆行也　京房易候曰下无臣大人不实则鱼生人　运斗枢曰天下将乱则鱼偃无足行宋均曰鱼潜伏今见且偃行是弱而降自恣无所畏也
　　鱼飞　鱼见屋上
　　京氏曰鱼飞者治国无礼义则鱼飞水有渊奥即鱼居焉国无礼义民去焉故鱼飞不救有虚邑其救也安民治业定礼兴乐　又曰鱼入师中司马将战胜鱼飞集于司马鼓上司马当之　地镜曰鱼飞入路中兵作又曰鱼飞去水国有暴兵　汉书五行传曰聴之不聪是谓不谋君严寒气动故有鱼孽鱼去水而飞极隂之孽也　京房易传曰青鱼去水飞入道兵将起　握镜曰鱼忽出屋上死道中皆有兵奔败　魏志曰齐王正始中有二鱼长尺集于武库之屋有司以为吉祥王肃曰鱼生于渊而居于屋介鳞之物失其所也边将其殆有乗甲之变而后果有东阙之败
　　五色虵　虵有翼足
　　淮南万毕术曰君失春政则仓虵见于邑即嵗多祸君失夏政则赤虵见君失秋政则白虵见君失冬政则黒蛇见　京房曰虵冬出则君凶　河图曰虵四足四翼各羣立见则兵作　合诚图曰白帝将亡则虵有足伏如人　京氏易传曰青虵见足军中将罢
　　虵入都邑宫庙
　　礼记曰威仪曰贱人为君则虵入都　潜潭巴曰朝有大虵亲属无道将何为宋均注曰虵隂物而性蚕燕今而在朝是亲属或欲为无道何为言不成也　吕氏春秋曰妖孽生国有游虵虵一西一东　汉书五行志曰皇之不极是谓失徳则有虵孽　灾异图曰外镇王侯不祗上命尅暴百姓则龙虵见　京氏曰虵羣聚大道上邑有急兵　虵聚于国必有围城黄虵见于邑旱长虵见大水　淮南万毕术曰君室无故见虵君且去虵无故在牀上君非其子　汉书五行志曰左传文公十六年有虵自泉宫出入于国如先君之数刘向以为泉宫在囿中公母姜氏尝居之虵从之出象宫将不居也又虵入国将有女忧也如先君之数者公母将薨之
　　象公恶之乃毁泉台后二年薨公子遂杀文公之二子恶视而主宣公文夫人归于齐　搜神记曰鲁定公元年秋有九虵绕柱占曰以为九世庙不祀乃立炀宫防稽典录曰淳于翼字叔通除洛阳市长桓帝即位有大虵见徳阳殿上翼占曰以虵有鳞甲兵之应也　晋征祥説曰大宁中武昌有大虵居神寺神树上出头从人受食【案京房易妖占曰】大虵见神寺不出三年有大兵国有大忧时王敦作逆　晋恵帝起居注曰齐有大虵长三百余步又负二虵长十余步过市市人悉逐观之繇齐城北门入汉景祠须臾不复见　京房易传曰虵见将军营中师罢出则中军将军得志或曰得士
　　虵鸣君室　虵交市廷　虵冲腹　虵鬬
　　淮南万毕术曰为死事则虵鸣君室　京房曰虵鸣君室凶　地镜曰虵交于市及廷中者不出三年必有亡主各以其国君应之　运斗枢曰君失政臣挟私期【期字当作则】虵冲巴【巴腹虫也】　河图曰大虵朝市路羣鬬又去不去霸者当路　淮南万毕术曰虵无故鬬于君室后必争立小死小不胜大死大不胜小大皆死皆不立也汉书五行志曰左传郑厉公时有内蛇与外蛇鬬郑南门中内虵死刘向以为先是郑厉公刼相祭仲而逐昭公代立后厉公奔出公复入弟子仪代立厉公自外刼大夫傅瑕使僇子仪此外虵杀内虵之象　赵书曰前赵时安定太守邵琨上言虵与防鬬于郡门而虵自死
　　蛙聚　蛙与虾蟇鬬
　　易辨终备曰蛙聚大盗出　运斗枢曰妃色惑主蛙累入邦门　汉书武帝元鼎五年秋蛙与虾墓羣鬬是嵗四将军众十万征南越
　　候蚯蚓出　蜈蚣入邑　蚁聚土　候螳蜋生　候蜩鸣
　　周书时训曰立夏后五日蚯蚓出不出则臣夺后令冬至之日蚯蚓结不结则君政不行　京房曰见山□蛆入于邑内杀广雅曰蜈蚣也　又曰蚁无故当道若门户城聚土水且伤人　易通卦验曰螳蜋抟蝉□之虫乗虚而杀物自隐蔽而有所害捕抟之象也奸人性隂邪行令失节所生武官不务诘奸故为奸猾事发月令云小暑至螳螂生周书曰夏至后五日蜩始鸣不鸣则贵臣放逸立秋之日寒蜩不鸣　通卦騐曰遁上九候蝉始鸣蝉不鸣人臣力争国多妖言
　　蝼蛄集朝廷　蚯蚓蝼蛄见军中　蝼蛄大如牛
　　京房易飞候曰蝼蛄集朝廷厥咎黜　又曰蚯蚓蝼蛄见军中尤多师将罢有谋者不久地生诸虫将军急去大凶　抱朴子曰蝼蛄见军尤生多有军罢又宜备叛京氏曰蝼蛄大如牛长一丈见邑且有贱人贵蜂食苖　蜂生国　蜂入军中　蛾飞蔽日
　　五行曰秦昭王委事太后弟穣侯为丞相弟谦荡君皆用事私门权倾公朝三十八年上郡大饥山东尽死民无所食蜂食民苖蜂食民苖者赤祥之灾也能飞之类赤挟毒火之色也不当食苖象不当位也故见灾以蜚之蜂见挟毒物之害也天意若曰君不明臣下若蜂虿而夺民将为国家害也　天镜曰蜂生国舎内空亡象　兵书曰军行蜂羣飞蜂及蜜蜂尤多者必大战道路防之　又曰军中有蜂鸣移主将败士卒亡矣汉书元帝纪曰建昭元年春三月上幸雍祠五畤秋八月有白蛾飞蔽日从东都至轵道【注】如淳曰三辅黄图长安城东北次门号曰宣平城门其外郭曰东都门也冬河间王元有罪废迁房陵
　　蝗生
　　五行传曰介虫者小虫有甲能蜚之类阳气所生于春秋为象虫今谓之蝗皆其类也曰介虫之孽也説文曰蝗螽也旱气动象　至使乞贷则生螣旧説螟螣蟊贼一种虫也如言寇盗奸宄内外言之耳故防为文学曰此四种皆蝗也　礼月令曰孟夏行春令则蝗虫为灾　春秋纬曰愁精所感扰气所生螽冬生天不能灭地不能藏　潜潭巴曰生蝗虫兵大起行千里　五行传曰君行暴虐而赋税贪叨无厌以师动众取邑治城而失众心则虫为害　尔雅曰蝗虫食苖心曰螟食苖叶曰食苖根曰蟊食苖节曰贼　董仲舒对灾异曰佞臣居位贪叨之征邪人在位则蝗虫食叶君用臣才不任职则虫食茎君用佞人在朝则虫食节君用奸贼在位则虫食根礼月令仲春行夏令虫蝗为害説文曰螟虫食谷心从冥声吏冥冥犯法即生螟　吕氏春秋曰乱国之妖有螟集其国其年凶　淮南子曰政恶生孽虫食心　京房曰吏为贪狼多螟螣宫室奢虫食叶汉书五行志曰春秋鲁哀公十二年十二月螟十三
　　年九月螟十二月螟刘向以为春用田赋冬而螟此三螟皆虐取民之効　春秋汉含孳曰鲁室履亩而税贪恣太过则蝝生　汉书五行志曰刘歆以为蝝螕之有翼【音蚍蜉】食谷为灾黒也董仲舒以为蝝螟始生也是时初税亩乱先王制故应是而蝝生诗推度览曰在下不臣虫食叶贷者伐也小臣为政事变其法故立字贷与伐同其变臣欲杀也　京房曰得无节虫食叶説文曰野虫食草根者也吏抵冐取民则生　京房曰臣安禄厥灾虫食根不绌无徳虫食本害忠孝虫食根握镜曰螟虫食根咎在女主社稷　毛诗义礼曰蟊
　　长而细或説云蟊蝼蛄也蝼蛄食苖根为人患　诗推度览曰伤苗食之贼也　京房曰与公侯争虫食蛬伤忠臣虫食蛬　史记秦始皇四年十月螟虫从东方来蔽天如严雪是嵗天下失苽瓠　汉书五行志曰景帝中元三年秋蝗匈奴寇边武帝元光五年秋蝗五将众三十万伏马邑又四将征匈奴元鼎五年秋蝗四将征南越元封六年秋蝗两将征朝鲜太初元年夏蝗从东方飞至炖煌三年秋复蝗其年贰师征大宛天下奉其役连年征和三年秋蝗四年夏蝗先是一年三将连众十余万征匈奴贰师七万人没不还平帝元始二年秋蝗徧天下是时王莽秉政　汉书王莽地皇三年夏蝗从东方来蔽天至长安入未央宫縁殿四年汉兵斩莽续汉书五行志曰安帝永初四年夏蝗是时西羗冦
　　乱军众征距之连年五年夏九州蝗六年三月去年蝗处复蝗子生七年二月郡国蝗顺帝永建五年郡国十二蝗是时鲜卑冦朔方用众征之永和元年秋七月偃师蝗去年年冬乌桓冦沙南用众征之　续汉书五行志曰桓帝永兴元年七月郡国三十二大蝗是时梁冀秉政　东观汉记曰马棱伯威为广陵太守连年有蝗谷贵棱奏罢强官薄赋税蝗虫飞入海中化为鱼虾　晋中兴征祥説曰元帝大兴二年徐州及州之西江郡蝗三年冀州蝗皆胡肆暴之征　武帝太元十六年五月棠邑界有蝗广千里长三十里许从南来其飞蔽天害苖稼是时官以贿成皆入私库贪私茍得之征也赵书曰石勒十四年五月飞蝗穿地而生二十日化如蚕七八日而卧四日蜕则飞周遍河朔百草无遗唯不食三豆及庥
　　蜮生蝇蔽　蛟虻兴　防大如牛　蠛蠓满野
　　春秋汉含孳曰妃党纵横佞人譛世则蜮生　春秋鲁荘公十八年秋有蜮注云蜮短狐也葢以含沙射人为灾也　汉书五行志曰荘公十八年有蜮刘向以为蜮生南越之地多婬妇人男女同川淫女为主乱气所生故宣武名之蜮【蜮由惑也谓之短】是时荘公将取齐之淫女故蜮至　五行传曰诗云为鬼为蜮则不可得葢气精也诗义礼曰一名射景如鳖三足纪年晋献公二年春周恵王居于郑郑人入王府多取玉玉化为蜮射人　古今注曰成帝建始元年六月苍蝇万数集白虎门朝坐处蔽地　汉书昌邑王贺梦青蝇矢积西阶东河五六石以屋瓦覆发视之青蝇矢也以问龚遂遂曰阶下左侧谗人众多愿皆放之贺不用其言卒至于废　诗推度灾曰逆天地絶人伦则蚊防兴　兵书曰军行逢防尤多者必大战道路防之　异邮曰陈涉即亡景驹为主项羽诛婴都制九塞自称楚王地生神防大如牛淮南子衰世飞蛩满野许慎曰蛩蠛蠓也
　　蛰虫不藏　虫两足　飞虫反坠　虫生宗庙
　　春秋繁露曰木干水冬蛰虫不藏土干水蛰虫冬出潜潭巴曰虫两足赤口诸侯强　五经异义公羊説后夫人之家専权擅势秉持国政蚕食百姓则虫飞反坠握镜曰甲虫无故生宗庙中不出三年臣背叛兵兴
　　国忧亡天下虫无故自死用刑暴戕害过　京房曰军行道逢虫虵怒必大战吏兵与马贼将死以君大就五校乱错故致以恠












　　唐开元占经卷一百二十
