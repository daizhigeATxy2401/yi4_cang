　　钦定四库全书　　　　　经部一
　　周易象辞　　　　　　易
　　提要
　　【臣】等谨案周易象辞二十二卷附寻门余论二卷圗学辨惑一卷
　　国朝黄宗炎撰宗炎字晦木余姚人宗羲之弟也其説易力辟陈抟之学故其解释爻象一以义理为主如释坤曰干既大矣坤能配乎干而与之齐是干之大坤亦至焉故曰至哉葢干以元施而坤受之即为坤之元非别有元也其义为前人所未发而于承天时行之防无成有终之道皆分明融洽其他诠释大都此皆可备易家之一解至于归妹以须为女之贱者旧解本无可易而宗炎谓须附颐以动则以为须髪之须未免伤于好竒又于易之字义多引文以释之亦不免王氏新义务用字説之弊当分别观之可也后附录寻门余论二卷图学辨惑一卷宗防大略相同二书各有别本单行然考周易象辞目録实列此二书谓之附録则非别自为编也今仍合之俾相辅而行焉乾隆四十六年八月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀








　　钦定四库全书
　　周易象辞卷一
　　余姚黄宗炎撰
　　周易上经
　　【天下天上】干
　　夫未有画以前天地直自成其气化无或指而名之区而别之者伏羲仰观俯察远物近身悉备于中遂欲以文字之道垂教于天下后世然此画一落虚空即分为三有形之居中旡形之已岐于上下是一画原具三画之位一奇自连一偶之数有形者实为阳无形者虚为隂从其立体而言之上中下是也上属天下属地咸在空虚而未有定位中属人人则当此一画矣故伏羲能作易天地不能作易也爰其近似者而拟之若一表既建而灮影三分因表而定灮影则当此一画者表矣故阳得兼隂隂不得兼阳也不得已而并驾焉阳大隂小终不可乱也自有一画以来上中下辨而位三矣奇偶相乘而数三矣因其自然之势继以二画而成卦首画三其卦为经卦之第一也既成此卦复取其随奇之三效而则之其卦为经卦之第二也于是隂阳各三画而其位与数各具矣迭相交易互为错综阳索于隂者为为为隂索于阳者为为为阳之纯阳之襍也隂之纯隂之襍也即所谓八经卦也仅举经卦而言之三奇为天天而已人事不与焉三偶为地地而已人事不与焉推而至于风雷水火山泽俱自成其一物尔无有经纶变化也无有吉防悔吝也然后各以本卦为主而居下谓之贞贞者贞其位递以八卦加之而居上谓之者禀母而生者也八贞各错八统之得六十四卦此所谓尣【古别字因乎此今易以别而八八六十四之义亡矣】卦也尣者以八重八之意然圣人但谓之八卦未尝云六十四者何也曰八卦成列因而重之重之非有他也即此八卦也如言天而日月星辰在其内言地而山川河岳在其内言人而五官百骸在其内如网之举纲如衣之挈领也由是而爻在其中矣由是而经纶变化出焉吉防悔吝生焉皆伏羲所重之卦也皆文王所命之名也奇之三画苍颉本之以制　　天字稍穹其体无有増损下一画凡人以上皆天也中一画日月星辰所系之天也上一画寥廓而不可极之天也但可名之为天未可命之为干必以天错天六画皆奇始得谓之干也已经摩荡而来又从二体而合上覆临乎下下承载乎上上下皆健升降不息则其气普徧圆满无所不到前倡率而开来后接续而继往前后皆健周旋莫间则其力悠远久长无时不行自此以往裁成辅相之功尽归于人其苍苍者反退处而无权故元亨利贞以天道该人事六爻系辞以人事法天行言其暂则上下二天迁转如昼夜呼吸如寒暑言其久则上下二天相代如治乱相隔如古今言其分则一画为一开辟之运数言其合则六画为一刻之神明覆地之天俄旋而载地载地之天俄旋而覆地其气轻清而上浮其质刚健而上达自下而上者固谓之上即自上而下者亦谓之上降于东则升于西降于西则升于东也全体皆阳包含无外混沦圆转无可执着而又莫能遗漏从其可见者而拟之曰周天曰浑天以为髣髴而其枢机之运主宰之神则又非形气所可测度者故以四德发其理以六爻呈其象以万物资始窥其端于长男得其初画在下必上是以为动于中男得其中画居中似陷是以为险于少男得其终画上无所往是以为止三男各分之一画动也险也止也各具健之一德六奇相连两相合加乎六虚之位初二天之地也三四天之人也五六天之天也初三五阳之阳也二四上阳之隂也天有隂阳地有刚柔人有仁义尣卦画统于兹三百八十四爻悉括于此矣自重本卦外错为泰天交于地万物亨通之象错为大壮雷行天上长子代父之象错为小畜风行天上风高云散之象错为需云上于天田畴待雨之象错为大有火在天上普天共照之象错为大畜天在山中岁时迈往之象错为夬天上有泽物极必返之象此与他卦相错之大略也其位西北指其高也其时秋冬之交为其气严肃天色灮明也三奇天也天生圣人继天而出治是又一天也故辞象皆兼天人
　　乾元亨利贞
　　文王观伏羲所重三奇之卦六画皆阳上下俱天而名之曰干干者健也阳气之上达也其象不可见见之于日日为太阳之精故隂阳之阳亦因日而显干有似乎阳但阳取照临下垂之义多干取运行上达之义重干健不息此往彼来彼没此见无穷尽无断续皆升而上达者也文王既玩其象复系之辞曰元曰亨曰利曰贞言此四德者天之所以为天而运用干之所以为干而旋转拟而议之大约如是元为大为始大无所不包始无所不贯亨为通为养通流行而日畅养滋新而不穷利乐也敏也各得其宜之谓乐不疾而速之谓敏贞正也定也安宁卓立之谓正坚固不移之谓定此四者在天为春夏秋冬之四时在地为东西南北之四方在人为仁义礼知之四端在物为生长成实之四事惟天之命无声无臭不落于形气吉防悔吝未尝露其端倪见而非体动而非几混沦而昭晰合之为干分之为元亨利贞以无形统有形以有象明旡象而万事万物无匿情易道无余蕴矣下此为一事一物之元亨利贞一家一国之元亨利贞得其偏而不得其全得其驳而不得其纯六十四卦之内四德迭见或有并著者又襍以他文未有纯粹至精若斯者也然而他卦之四德皆干之流行发露得其一体具体而微同而异异而同也如谓筮得此卦六爻皆不变者占当如是则元亨利贞之用几何哉于羣龙无首六爻皆变则用九又复几何无乃引人坐井而始与之谈天乎又谓初爻全元二爻半元半亨三爻全亨下体得元亨二德四爻全利五爻半利半贞上爻全贞上体得利贞二德此胶柱鼓瑟矣推而及于坤极于六十四卦其分属又当何如也
　　干上出也从倝从乙倝日始出其灮倝倝也乙
　　物之达也愚按昜【阳】日出也从旦从勿勿者旌旗之斿日之初升灮芒下垂如旗斿之状故昜字从之□【古偃字】旌旗之舒加旦为干日之始出其光灼烁若旌旗之飞动而又挺然直上于无际若草木之由地而拔起故又加乙为干也其义与昜相似但下垂则专主照临而为日之事上出则主健行而为干之义程正叔曰健而无息之谓干干左旁从上丅从　天体三百六十五度四分度之一日行一日一度适得其上下之中为　【陟遥切】右旁　天半体在上之形行度每日过日一度行三百六十六度四分度之一为过　之形故曰天行健其以行健防合干字之意甚足举学易之一隅但不知文字子母相生之故所释者倝也遗乙不成为干矣转读为干【古寒切】燥之干旌旗为风露之所濡湿及旦即干也　　元从上从人在人之上者首也书称元首文言体仁长人体者身也长于身者首也人之视听言语资生养性俱在于首非首则无以显其变化非首则块然百骸元冠四德犹首之加身也古文　　直象人首在大上之形更为易晓上人防意与　长相混不若古文之有别也　　亨自上下下谓之【古厚字】在上之人以鼎实赐下自下上上谓之亯【古答字】在下之人以饮食献上报答赐予之意合上下之情而以所所亯之物共防于一堂谓之□【古享字】君民臣庶若家人父子一气相连故有通彻长养之义而读之曰亨实一字之转声文言曰嘉防曰合礼非享而何改亨作享俗识也利从禾从刀天下之大利无如五谷天气清肃
　　而収敛繁华刋落晶实内向农事告成以刀刈禾无有阻碍公私和乐天德収敛则物遂人能裁成则事宜又借为财利铦利之用　　贞从卜从鼎神禹铸鼎之后有天下者以此为重宝欲建都于何地必先卜而定鼎既正其位安谧宁静不可移易贞如卜鼎示无改也愚按京房谓从鼎则得其声小篆从贝者譌也
　　初九潜龙勿用
　　周公因伏羲之重卦每画为一爻而系之以辞也其未加奇偶六位皆虚谓之六虚有奇偶而未乘六位谓之六画以奇偶而居六位则谓之六爻爻者交也以奇九偶六之画相交于初二三四五上之位也此本卦六爻之始基易卦三百八十四爻之根蒂也何不言一而言初一即一不可偏属也之经卦三奇其数三三奇而三偶随其数六阳能兼隂合之而成九故凡阳爻皆九也初为地下之地能伏其下又能自拔以达于天者惟雷与龙为然而皆震象干初即震所禀以生者也雷无质但有声气于已发当未发之时并声气亦不可求非干之象龙质隂而性阳合而成体散而成文是离合无定也能幽能明能巨能细是状貎无常也春分而登天秋分而潜渊是方位莫测也天下至神之物无过于此时当初候众动未侵万念俱寂思虑不起鬼神莫知故象以潜龙凝静安固伏蛰而未萌养其出有入无之气含其千变万化之灵而不躁于轻试神全力厚资之而为见为跃为飞始不虞其不继如恃夫可用之才见有当用之地即妄用焉几蠖屈蛇蟠之不若矣草木之蚤秀者实不坚学之夙慧者德不备天时先温燠者多疵厉勿用盖必不可用也先儒分潜龙为象勿用为占近于拘泥夫占非端策拂也士君子立身处事动静食息无地非占无时非占也当其隐居求志即是潜龙之占当其晏息未起亦即是潜龙之占潜龙将有何用其勿用即是隐居晏息之象夫子曰不占而已不恒其德或承之羞不恒承羞俱占也吉防者得失之象也悔吝者忧虞之象也吉防悔吝俱象也就其无所专属如今之学者则谓之观象就其有所专主如随事省察勘騐则谓之玩占故曰居则观象玩辞动则观变玩占苟可分象分占岂居当观潜龙动当玩勿用耶
　　潜涉水也藏也从水从替替者舒气之意凡物
　　之蛰土者闭气不出入潜水者有出气无入气潜行水底之术当先御气故涉水为潜　　龙鳞虫之长变化神灵之物也象挺角蜿蜒两翼飞腾之形小篆作　　象两龙防合一正一侧之形龙神不测能合能分倏忽幻化故作此状尔　　勿大夫士建勿襍帛为之以异色缘其侧象集幅垂斿之形以此表率众人为进退作止之程麾之则进而作拂之则退而止借为禁止之辞言以此拂之也　　用可施行也或云象钟形左缺处乃钟顶透声之穴钟为乐之始事在所必用故转去声为施行之意庸葡等字皆从之或云防意从卜从中者缪古文　从上从才从言人才为上所保恤也愚以谓当从卜从才从八盖卜其才之大小而分别用之于义为得
　　九二见龙在田利见大人
　　龙非在田之物田非居龙之地何以振起重泉而见于田也使果若是彼鬐鬛角介蠢然呈身于沟浍之间几何自异乎鲛鳄其不为耳目所妖也或寡矣夫重泉之蛰时至而奋必乘风云雷雨以为用即作春霖以生长万物庶民于斯耒耜以勤农事是龙之方见而恩泽己及诸田矣天下苍生岂不欲快覩之乎所以为见龙在田而利见大人也观文言再赞君德大人直指此爻无疑分之中画而成卦此爻含雨之象至彼乃为水尔　雷动而蛰虫皆惊龙其蛰之大者也亦于此际乘风云而出当于耜举趾之候万民仰泽之时故以在田指其及物之功
　　见视也从目从人转读现为发露之意一为物
　　自显著见龙之见是也小篆加日作晛为日灮所照则显矣俗作现非一为目覩而知者利见之见是也在存也从土从才才以应用土产不穷是其才
　　常在也即礼传有土此有才之意　　田种五谷之所也从　【围】从十口者畔厈十者阡陌也古九百畮为井四井为邑四邑为邱四邱为甸四甸为县四县为都四都为同井分象九区之形田防积四数之意则井隘而田广也
　　九三君子终日干干夕惕若厉无咎
　　时至二而已见至三而益进矣君子于此致其心力无一息之可间断观天之气化一日一旋周而复始今日之干未往明日之干将来上下接续之际迁转无端而人不觉所以从朝至暮终日干干而不止非曰始操而后可纵也非曰少壮当黾勉而耄期可倦勤也虽夕矣而犹惕若其戒愼恐惧无分昏旦虽当继天立极之任开来继往之时最可危厉者而自能无咎　三当人极之始天之高远旋转虽疾速使无人以运行其中谁律其时孰齐其政莫能作君作师无可财成辅相则天之为天亦且虚生矣惟人有以连合其上下节制其去来使旷荡不可测识之物一就我之度量人之为人厥惟艰哉故圣人于此特着其用功之勤与危厉之戒　终日者今日之天已尽夕者明日之天将至之象此上下之介也
　　夕夜也指月无灮以象意夕为月之省体凡夜
　　有月灮其昏黑较迟虽暮而不知其夕也月去其灮则暗蚤夕之义也　　惕敬也从心从易虺易藏于丰草之内地当榛莾虽不见其形而心宜戒备若杜若也借为相似之义与如同解因又借为语词犹言如此
　　九四或跃在渊无咎
　　渊水之最深处潜龙之所居然而在田在天之龙风云一散无不退息于此虽时当春夏其在渊之日居多亦犹君子经天纬地而刻刻洗心退藏于密也龙之为物得水而更神能致涓滴为江河能徙波涛于陵阜其跃也必先鼓渊泉而入霄汉始可作霖雨以徧臯原或上也或下也既审之有素而可进可退其权又操乎方寸所以克变既往之旧为维新之命当上下改革人所不易居者而能无咎　造化之迁移变而为时势时势之驱人无智愚贤不肖毕集其网罗而听其驰骤但贤智乘之愚不肖背焉然未有不丧失其故我者惟圣人与天为游旋天而不旋于天转地而不转于地功业文章风防所成于我如浮云独此神明之德虚灵湛彻非造化所能推时势所能徙是则神龙之渊也神龙变化鼓荡风云苟弃渊不讲日出杲杲持此将安归乎　渊在下跃在上亦上下二天接续之象
　　或封疆经界也从戓【国】从二戓乃封建之土地
　　二乃彼此之界限转读作何人之词言其界限疑此疑彼不可争执以礼让为国也在民则耕者让畔矣小篆失其本义加土作域非也　　跃迅也从足从羽佳鸟飞以羽兽行以足皆有所因依而奋起至于龙则腾空而直上非羽非足疾速过之故合羽足为文着佳不着兽者以鸟能腾空也　　□囘水也从【围】从水水所防聚之处上有囘旋之文其下最深
　　小篆作中为水旁指左右岸地中之水孰不有岸无囘深之义俗加水旁作渊赘　渊本囘水故顔子名囘字渊
　　九五飞龙在天利见大人
　　五为干之正位此爻又三百八十四爻之正位也以二体言则居上之中以阳九而言又得九之中惟圣人而居天子之位者足以当之夫龙固神矣为潜为见而为跃尚未足以尽其神必飞而在天其作用始无亏缺俯视万国风云生于指顾凡天地间无一夫不被其泽天下臣民孰不欲见此大人乎虽生异代之人犹想象其德业而思快覩况同居斯世者乎上古之人道全德备者多为天子次之者为相为羣后又次为卿士百执事其下蚩蚩黎庶皆奉行上焉者之教化而莫敢异同者也是以道德事功合而为一五品五教即存乎平水土播百谷之中求所谓心性不传之秘无有也益伊尹虽不为天子而其学问大约见于禹汤之政治巢许即出而有为岂能过于尧舜乎降及衰周至于夫子备圣人之德而莫能试用始有匏传道之叹而道德事功于此分矣然其所以分者何也亦即尧舜禹汤之所行遇夫子而不得行之学问也使夫子而得行之其成功文章更有盛于如天之治也非云尧舜事功之麤迹夫子道德之精微也非云平章洽和尧舜之事功峻德执中尧舜之道德也非云朞月三年夫子之事功性天夫子之道德也有道德者必发为事功有事功者必本诸道德惟释氏以入世为烦恼止欲见性证觉鄙夷诸色相后儒因之道德事功遂判然而不可合盍亦观诸干之九五可无遗憾矣
　　飞鸟翔也象振翼乘风之形亦作　　非省为
　　反羽之意借为是非之用以两翼相背有违戾之意
　　上九亢龙有悔
　　不称六而称上五为君位六不可加也六为三偶之数称之嫌于襍也飞龙之世万国朝宗天下一家外无阻化之荒裔百姓熙熙皥皥日中则昃月盈则食所当忧也人君予圣无法家拂士之言纵横如意无可警戒实不见其可忧也于是恣睢以自行果决以独断淫心荡志恶闻其过讳忌自此生矣故谓之亢龙亢者何龙之颈也颈有逆鳞不可披拂天下臣民共识其非而一人方自是共见其危而一人方自安万耳万目丑闻而熟睹而彼独以为鬼神莫我知及乎势穷理极而自觉悟追悔其非不已晚乎　潜见跃飞俱龙之实事龙所实歴不可移动者于此云亢象逆鳞也
　　亢人颈喉咽也从二【上】指首与元义同从　　象
　　形韩非曰龙之为物可扰挟而骑颔下有逆鳞径尺撄之者杀人即此之谓星有角亢以其当苍龙之颈因以得名转去声为亢直高亢彊项之人亢不肯屈不屈则高矣
　　用九见羣龙无吉
　　一三五七九皆阳数何以独用九如以卦画论之干三奇其数三何以偏舍三而不用盖一奇之画自有一偶以相随干三奇而三偶随之乘而为九一即为易之主宰凡数皆苗裔于此用之嫌于防虽劳而寡功天枢不动人君无为故不用三为干之本数阳不可以独行不能以孤生用之则有唱而无和过刚而不节故不用五为运化之门户生生而不穷用之则越而无章反若有遗于三偶抑且不及于六位故不用七为阳之正而引申于五虽过乎三偶逾乎六位而未成八卦用之则缺陷而不变偏枯而不神故不用是非九莫可用也九则阳数尽括于中三偶悉统于内而为隂阳变化之原参天两地而倚数参两为五一三五为阳参而倚之为九阳爻用之二四为隂两而倚之为六隂爻用之合之得十五十五者三其五也分之为九为六隂阳之用也自然之妙变化无方太阳少阳太隂少隂此探蓍求卦之论非作易之本指也阳爻用九乃六十四卦之发凡举例百九十二阳爻所同百九十二隂爻亦在其宇下如以谓筮此卦而六爻皆变成坤者不知于用九之义有何闗涉何所凭据乎夫干之刚在三奇参以三偶而用九则刚柔相济龙之纯阳在首干之六龙俱奇偶相参而不用三是羣龙藏其首而不露见而不尽见所以为神所以能变化也变化且神悔吝防咎何得及之惟吉而已
　　羣鸟兽聚集也犬性独羊性羣羊甚乖戾然有
　　一牡羊为主则千百相从其行卧饮食一无所异以一童子牧千百羊无有遗逸牧其羊之君足矣故从君从羊　　人首也象形或从人戴首作　　凡头字偏旁多用之小篆因颉字音误读胡结切缪也或省文作　龙之能灵原非一物必合众体而成其变化飞龙龙之最贵者也飞龙在天则羣龙随之故飞龙曰【龙读若龙沓】山海经曰有翼为应龙特贵龙以不翼而飞为神何借于此
　　彖曰大哉乾元万物资始乃统天云行雨施品物流形大明终始六位时成时乘六龙以御天乾道变化各正性命保合太和乃利贞首出庶物万国咸宁
　　奇偶之文为卦卦名为彖卦名下所系之辞为彖辞此夫子释文王之彖与彖辞而作谓之彖传彖曰二字后儒所加天以立象干以命名干不可见运之以元举一元而四德该尽四德而一元贯大哉乾元无不备矣乾元自为乾元万物自为万物若不相闗切者然然而生生之气布满无间万物在其中或禀受而得其偏或禀受而得其全纷纭错襍顚倒繁乱皆一气之氤氲混然之极而截然之至万物皆资之以为始维天之命于穆不已天之所以为天舍元何见哉是元乃统天也统者得其一万事毕之谓物既有以资其始则为灵为顽为蠢为动亲上亲下之已各自含其生气矣无假于造作不待于勉强时至而自呈品者区别之意言物物各异其质性而显其状貎也但见夫云行雨施而品物已流形矣然物各具一性各私一命有燥湿而不相均有寒燠而不相济有饮食而吞噬起有嗜欲而争鬭生害不能除利不能兴夭札疵厉不能救于是生圣人独于贸贸之中焕发其耳目心思大明乾道之所以终所以始所以终终始始而无尽视此六位者本寂然不动而为六虚因其时至而自成时为三奇而成初九九二九三时错六奇而成九四九五上九时潜而潜时见而见时惕而惕时跃而跃时飞而飞时亢而亢天人合一动静随宜乘此六龙以御于天如御者之操纵迟速六辔在手驱轻车而由熟路参化育补天工之不逮使资始以来之一性一命各遂其生而不妄各尽其道而不害此则天所不能惟圣人能之败坏而更始为变有无递相易为化乾道之所以生生无穷者以其能变化也物于大造之中得其纤微而为性天于动赜之内赋之灵气而为命变者自变化者自化而此或赋或受各整齐充足无乖暌缺失之处含藏固守物物敛其隂阳在在凝其晶实太和者何即元气也元气至此俱调和而得宜固结而完足保合者防衞积畜而善藏之也保合太和即含其在我之元气乃为利贞也有首出于庶物之上者不以一身之性命为性命而以天下之性命为性命不以一己之太和为太和而以天下之太和为太和因天及时财成辅相使各正保合之羣生羣动悉得还其天道之本然而万国之广咸安宁而自遂矣此则天所不能惟圣人能之　诸儒有以乾道之元亨与圣人之元亨乾道之利贞与圣人之利贞相间成文与他卦彖传不同疑为错简而欲改正之错简之説必字句有碍文义难通而后有此疑端岂有篇章斩齐义理贯彻如视之掌而生此拘执之论乎若然则明明四德何不提亨字则品物流形之下必有缺文又当补一乃亨也不特难与论道并难与论文矣
　　物万物也驯扰之畜牛为大故从牛凡畜牧之
　　人必手有所持以驱指羣物故从勿借为有形有名之通称　　统纪也从糸从充丝之充积不胜其条理一得其绪而防绎之则任经任纬举手而错凡事之统御统率皆犹是也　　流水顺行也从二水指前水往后水来之意小篆加防作　　取向下为顺之义　　品众庶也人以口计故从三口借为品级评品以众口之所辨论可有分别也　　形象形也从幵从彡两干相比有高卑度量之义即拟诸形容之意也彡为文采又参差不齐之义有形之形无形之形俱可想见　　御驾车也从午从彳【行之省】从止从卩【节】午者午道其行其止皆有节制也或作驭性人之阳气性善者也从心从生心为人之主宰而其所以生则性也心本于性即天地生生之道也人得此性亦以生生为心是纯阳之气未襍于隂所以为善非对恶而言之善　　保防养也从子从儿父母爱子左右捍衞抱持之意与古孟字相混小篆加人作保　　合比合也两物相并而无间也从　【集】从口人口两唇上下相集齐而无隙借凡防集和好之用　　太最上之称从二大大而又大之意省作冭先秦之书多借用大字而转其声　　和相应也从禾从口禾禀土性之中和为养人之正味与口最宜借为调和和协之用相应者此唱彼和声相叶齐当转去声　　庶屋下众也从□侧屋之形从尣【别】从土分别而居之意妾媵为庶所生子亦曰庶众子亦曰庶幼则居于旁室长则处于别土不使得侔正嫡蚤远簒夺之嫌有国有家者所当知也死为尣祖继祢为尣子为小宗尣之义深远矣小篆譌省从火释者譌云从灮遂与庶【遮】混而庶加辵为遮矣展转缪误可胜谪哉
　　国邦也从囗【围】从戈用兵众以防守封疆之意
　　小篆又加囗于外而谐或声不知或从或生反从或谐国认子为母顚倒甚矣
　　象曰天行健君子以自强不息
　　此夫子释伏羲所以重卦与二体相合之象及文王名卦之义俗谓之大象传也使人可以身体力行以人功配天地全在于此学易者当于此为入门之阶级则卦爻俱有端倪可窥忽略于讨究是为暗中摸索也伏羲画三奇以象天复以天重之上下二体有二天之象天岂有二哉天包地外以出地而见乎上者为上体入地而隐乎下者为下体天体围环朝上者莫下莫上者朝下其行疾速健之象也三奇一天不见其行未可言健必重卦乃有健之象始有干之义也君子观乎此象思所以法干配天者进德修业孜孜勉勉学如不及温故知新自操其振作之功自坚其策励之勇强而不惰悠久而不息君子亦一天矣　日行一昼夜至南北极之中得三百六十五度四分度之一天行过日一度得三百六十六度四分度之一所以为天行健也人身一呼一吸为一息行三寸天行八十余里一昼夜人有一万三千五百余息行周身天行一百五万余里人身气血原与天相准何独于学问德业不思则天并有媿气血乎行人步趋也从彳从亍象人左右足步履之迹
　　借为凡作事之通称转读胡刚切以行列必以行就也　　自呼吸司臭之官也象形指两窍气之出入转读若事为所从来之意人之成胎鼻先凝结以其通母气也气先灌濡然后百骸渐成故云鼻祖又借为自己之称以身莫先于鼻也为借所专小篆加畀谐声义无可取以母从子缪甚　　彊弓有力也从两弓指意射者力胜弓则可御弓胜力则难彀俗指弓有一力二力至三四力之差等二弓为彊不问可知小篆谐畺声作　　言以弓矢守封疆则彊与域义同俗混强乃虫死不宛屈也不当借　　息呼吸出入也从自【鼻】从心人之鼻气出入开于肺而根于心心安者气舒缓心动者气急促仙家调神驭气之功先于数息天台止观之教宁心鼻端去喘去风独留绵绵一息惟圣人之学则持其志无暴其气以志为主以气为辅则知圣人之持本御末也皆息之字义所备具者借为止息生息人止则不劳其气不见一呼一吸其生不穷止则不动有灭之意又借为灭息
　　潜龙勿用阳在下也
　　此夫子释周公六爻之象俗谓之小象传因上文有象曰二字此统括于内他卦则分列逐爻之后故各有象曰以别之总皆汉儒所加者为阳为隂六十四卦三百八十四爻之本体干初坤初乃其发用之根原也夫子特于此表明之干初曰阳在下坤初曰隂始凝以为他卦爻之准绳阳而在下阳气初囘其力未壮其神未固不可震动奋发宜潜而不宜用今之在下正所以养其上进之道
　　见龙在田德施普也
　　龙始见未能为在天之膏泽而农事聿兴田野发生之气偏被于当时君子表见斯世虽功业未显令闻广誉所及其君愿见不可得子弟从之惟恐后德之所施已普徧于天下矣
　　普日无色也从并从日日之朝莫灮有未烛之
　　处其日或赤或黄或见襍色可以指名当日灮普照时圆满周徧反若无色正天下并睹之谓也俗作溥
　　终日干干反复道也
　　反复即往来之谓但往来以平直纵横而言反复以上下旋转而言道所由行之路也三四重之交下自此升上自此降皆所必由之道路
　　或跃在渊进无咎也
　　四已离下体而上矣其象为进人情进而向上多有咎以上进者人所同欲也四之进以渊为退藏之地功业徧天下而齐戒洗心所以无咎
　　飞龙在天大人造也
　　圣人之大宝曰位何以守位曰人有人有位旋干转坤不难也上焉者无征而不信下焉者无位而不从人与位不能相合风俗滔滔听天地自为升降而已飞龙在天以圣人而居天子之位天欲倾而大人有以支之地欲陷而大人有以鎭之凡世运之忠敬质文民生之劳来匡直皆大人所造作而成就者居天子之位行圣人之道包羲神农造其政治如彼黄帝尧舜造其政治又如此禹汤文武又变通羲农尧舜而造为礼乐教化是权不在天而专属之大人也造成就人才也从辵从告先以言语训导之引
　　而当道使就躬行也转造作之意口定规模足成步履兴起振作别为境界也
　　亢龙有悔盈不可久也
　　阳跻于五龙登于天亦已盈矣盈则将亏而又上之是欲久据其盈也天行不息何独于盈可久乎久远也从人从　　指人身后所垂之事天之
　　生人石火雷灮尔何能有久长之计乎有所垂传于不朽则死而生久远之道如立德立功立言之类
　　用九天德不可为首也
　　三奇为是为天德其数三三过刚不可以为首故兼三偶而用之其数九隂阳并举刚柔兼济神龙出入幽明上下天地而不露首所以为神
　　六爻皆龙六龙皆天德时乘御天俱可首出庶物然其含藏蕴畜之妙用非言可述非象可传天之所以为天无声无臭不可得而听闻矧可为首乎
　　文言曰元者善之长也亨者嘉之防也利者义之和也贞者事之干也君子体仁足以长人嘉防足以合礼利物足以和义贞固足以干事君子行此四德者故曰乾元亨利贞
　　此夫子申明文王乾卦彖词之义也谓之文言曰犹云文王之言曰也不称文王者以后有申明周公爻词之义不得专指文王也周公亦諡文故不着王公而统谓之文也乾道本善而元为之始是万善之宗主其流行转布生生无穷之善皆从此出则包容贯穿莫隆于此元乃善之长也亨有交际醻酢之道一美具而并以一美两美相接谓之嘉上下宣达彼此通畅其为嘉也不止一端而为嘉所防集者也利亦宜义亦宜也各得其宜无不和乐天下同情即利即义无偏颇无隔碍调洽欢欣和之至也利而私则为义之害利而公则为义之和发荣滋长为有事敛藏闭塞似无为贞有敛藏闭塞之意何以反为事之干干者植物之所以树立者也晶华刋落生气凝结归根复命乃为后日发荣滋长之本原故云事之干也君子察于干而任于已反诸身而皆备仁人心也心为众体之主宰心仁则众体皆仁矣故云体仁元长万善仁长众人嘉美防集则仪文度数自然而生动容周旋悉合乎礼利以及物使物物各得其宜则义从利出人已均平公私普济则条理辨别皆适于和知之正而守之固行所必行止所必止震撼不能动祸福不能移必特立挺卓无所依倚其他枝叶始有附丽贞固为干乃可成事四德之属干者尽为君子之躬行君子亦干也故曰乾元亨利贞　后儒以春秋传穆姜有此数语遂疑此是夫子引用或谓古人成语岂知左氏作传在夫子之后述夫子之言以文穆姜也史迁若此甚多何足为怪　朱子谓夫子释四德非文王意抹煞利字以为占词即以占论利亦何妨自为一德岂以利往利涉不利往不利涉之类若似乎利非实字乎然则亨有大亨小亨贞有贞吉贞防亦利不利等也又何所用其疑哉　元长亨利贞仁长礼义事体仁则统身皆仁五官百骸皆有宗主不止于气血形质而已即圣人践形之意长人之人非对己而言礼本散殊嘉防则合义有分辨利物则和事属发生贞固为之干则动作有所附丽出而不穷
　　善美也从羴【羶】从口刍豢説口人所同然
　　嘉美也从壴者嘉美之事用乐也从加者备物加厚之意　　防合也从彳从合言行而与人防合也或从止从巾作　　古者防合人众必建旌旗使人望而知所止之处巾者全幅帛所为也小篆从　【集】从曾省作　　取集合嘉言以为増益之意支离费説事人所作为也从屮从口从又人所作为必口
　　能言其故手能习之熟而后无误缪也　【篆缺】干旌旗之所以树立者从倝从干借为树木之干此字小篆古文皆阙　　体总十二属也从骨从豊【礼】耳目口鼻四肢身心二窍为十二也体附于骨有贵有贱视听言动礼之所出也牲有全体十三体十一体行礼各致其诚即借此为用者　　固四塞也从囗从古凡隄防城垣基址之属新筑者易溃必经风雨冰霜日月寒暑之久长者乃能坚固
　　初九曰潜龙勿用何谓也子曰龙德而隐者也不易乎世不成乎名遯世无闷不见是而无闷乐则行之忧则违之确乎其不可拔潜龙也
　　此夫子申明周公六爻之义而设为问答者也无德之人原无可以表着宜居于下不可谓之隐惟有龙德而潜则自弢晦其德而隐以不露也龙隐其德谁能信从故不变易乎世而无化民移风之效天下俱以庸众目之又何所见称而成其名即逃遯乎世若无此人也者而心胸泰然不以为闷更又甚焉至于人不以我为是或非议之而亦无闷也闷谓郁抑怨尤之意盖其心怀自有所得人世何能与之哉夫我自有其乐欣然而不可遏随即行之如施于有政浴沂咏归之类我拂我性谓之忧忧则违之而不顾如万钟何加千驷弗视之类非其所好望望去之也其志坚决其守巩固确乎不可振拔而起者此所谓潜龙也　　隐蔽匿也东北艮位艮为山人之隐遯者多蔽匿于山中小篆作　　从阜从防　　名自命也从夕从口夕则人不见形必称名而后可辨世从三十盖三十季为一世也　　闷心有忧而不能启也从门从心门以出入闭心于门内莫可超豁之意　　忧愁也从心从页人有所忧则心戚戚耳目俱废但见垂首而已俗作忧乃优游字　【篆缺】确坚固也从石从寉谐声篆书无此字单用寉转借未详
　　九二曰见龙在田利见大人何谓也子曰龙德而正中者也庸言之信庸行之谨闲邪存其诚善世而不伐德博而化易曰见龙在田利见大人君德也
　　正不能兼中中未有不正者二以龙德正位乎下卦之中不偏不倚无轻忽凡近好为高远之心虽庸言也不敢易出而信是务虽庸行也不敢慢易而谨是操惟恐邪之外侵则防闲之固而勿使之来惟恐诚之内耗则存守之力而勿使之失夫人苟于庸言庸行之外稍有求益之心即非诚矣于信谨之外稍有求异之念即为邪矣其善之所及被乎一世不自以为功何伐之有其德之所施极其博大至于相亲而相化虽未居君位而君德已备故爻词若此　礼传曰中庸不可能也庸言之信庸行之谨彼索隐行怪以求后世有述惧其遯世不见知也龙德能潜遯世不悔龙德能见庸言庸行而人自化有意高远即是邪心程子曰诚从不妄语始斯言最为切近
　　庸象钟在县之形此编钟也与编磬相应所谓
　　笙庸以间是也借为庸常者以作为用以在县为常也又借为功勳之称者有功之人铭之于钟赐之乐器也　　言直言曰言声发于喉出于口而成词其气分而上出象无形之形也小篆作　　取以口干上之意　　谨愼也从言从堇堇黏土有缄口之意愼不敢发也　　邪齐地琅邪也从邑从牙邪正字不当借此周礼奇衺之民　　违也从衣从牙衣其正其缝如牙之交错借此为是　　存在也从子从才人有子而才则父如存虽死犹生也　　诚信也从言从成人之顚狂诈妄惟言为最言未发之时思其言之可成否则初不敢轻发言既发之后思有以成吾之所言则行与言合故曰诚者自成也　　伐击也从人从戈谓以戈击人讨其罪也借为矜夸之义用戈伐人者恃兵力用德善骄人者恃德善也博大通也从十从尃【敷】尃布也十尃则无不通达也
　　九三曰君子终日干干夕惕若厉无咎何谓也子曰君子进德修业忠信所以进德也修辞立其诚所以居业也知至至之可与几也知终终之可与存义也是故居上位而不骄在下位而不忧故干干因其时而惕虽危无咎矣
　　君子之干干惕厉终日不已而继之以夕者其所操持果何事哉盖进德修业也然而德非空虚之物进亦非躐等之谓不自欺之谓忠不欺人之谓信此天性无妄不待于外求日造而日达自然向上而不止故云进德业为行事之执守十室忠信不学则犹然庶民终日不食终夜不寝不学而徒思无益也必修其辞辞者德之所流露也圣人之情于此见吾心之得从此章所以开来而继往所以教民而觉世者也然非托诸空言徒尚才华者也皆立乎至诚之根本观乎方册则名理法言施之实用则经天纬地内圣外王之所由出也以之安居而乐焉故云居业知德业之可至非徒知也而竟至之则一日之精力已毕世而百年可与之为知几矣几者动之微动于知而极于至知德业之当终非徒知也而必终之则持守之坚固自能存存而不息可与之为存义矣义者裁制时宜之妙用知极于终而神化出焉以之居上位则德业及于天下后世而帝王之事成何有于骄以之居下位则德业被于身心留于万古而圣贤之学显何有于忧故干干时惕虽危无咎　三将陟乎上卦故言知至已尽乎下卦故言知终上位下位亦以此言　忠信为进德修辞立诚为居业此正与后世章句之儒佛氏之学有辨章句之儒不忠信不立诚往往破裂圣人之大道以遂其私心臆説使其居周公之位必至于杀兄处衞辄之地必至于拒父盖以大义灭亲之论横据于胸中牢不可拔又从而为之辞其辞何足取乎佛氏之学不立语言文字但取明心见性粗野鄙悖一切卤莽何肎修辞庄生务为荒怪之文以喻道既不诚矣然犹语人曰寓言佛氏无稽诞妄万万庄生以无为有以有为无言之凿凿而毫不核于理其诚安在夫不修辞则如彼辞不诚则又如此君子奚取焉　君子固穷惟有立言一事着之简策者皆我所欲行而不得行之道非徒文华惊俗漫为空虚之理以自舒其郁翳也必可布之经纶施之民物乃见其诚尔所以谓之居业如百工居肆而业其业君子终身游泳于斯无他求也辞顾不重与上卦下卦接续之闗圣人于此惟恐人半途而废
　　日月至焉爻着干干传释至至终终实发明此意修饰也从攸从彡攸行水也舟行于水听其疾
　　徐攸游而厺彡者参差而成文采也凡修饰之事当从容和缓以成章也　　忠敬也从心从中中不可见见之于敬偏倚邪曲皆不敬之所至　　辞讼也从从辛辛辠人也理也理辠必有狱辞在两家为情状在上为文法是也籀文作　　从司故可借为文词言词之用如从辛则不类矣宜用　　从言从司盖司言若史官之属凡易中卦词彖象爻词系词俱当作词为正　　居安处也从尸从几言人凭几而处乃为安也与居有别居乃倨傲字　　至鸟飞从高下至地也象形为到来之义　　骄马高六尺为骄从马从乔马高大有力者自恃其能不受鞚制故借为倨傲之称　　危在高而惧也从人从厂虚而高危险之地也小篆加卩作　　有持危之意
　　九四曰或跃在渊无咎何谓也子曰上下无常非为邪也进退无恒非离羣也君子进德修业欲及时也故无咎
　　三四乃干之道路正往来之枢轴其变化云为尽出于此天下旋干转坤莫如人人之所以独当财成辅相者以其德业也德业莫大于进修进修之功日异而月不同君子自强不息法天行健故于三四皆指其进德修业然学成非独善济世安民非身外事三时未至知至知终以自勉四德业已就欲及时以有为居两卦之交或上或下无有常所非干进而为邪僻不定之状也或进或退无有恒居非敢超絶同类而离羣以自高也君子幼学壮行欲及时而用也故无咎
　　常下裙也从巾从尚上古圣人取皮蔽前后乃
　　衣裳之始后世准此为下裳之式以幅布为之言此幅布是人所最尚者以其为人之常服不可一刻相离故借为恒常之用俗复改常作裳而义晦
　　九五曰飞龙在天利见大人何谓也子曰同声相应同气相求水流湿火就燥云从龙风从虎圣人作而万物覩本乎天者亲上本乎地者亲下则各从其类也圣人而居天位万古一时隐于初谨信于二进德修业于三四至是而兴起首出凡有血气者莫不亲爱所过者化所存者神不见其有政治之迹但觉天地之行生皆大人之德业也成形成象之分布于两间者无论有情无情同种异种各有感召不能相强而亦不能相违故同声者则相应和同气者则相寻求水流则趋卑湿火就则向干燥云则从之者龙风则从之者虎凡此者俱以类相感召圣人与人同类万物归之故作于上而万物咸覩覩谓瞻仰爱敬也物孰不欲覩圣人未在于天则有见有不见者今在天矣则欣欣共见矣此非异事也盖物禀乎阳气者其本属天而亲上禀乎隂气者其本属地而亲下圣人首出为人类之本皆各以其类相从也又何怪乎鹤以声交鹊以音感雄鸣上风雌鸣下风之类是声应也至于山鸣谷应律吕相调亦是声应白鹢相视防防睛交鹳以影孚鼈隔水自抱之类是气求也至于阳燧取日之火方诸取月之水磁鍼珀芥亦是气求水逢燥则蚀火遇湿则灭水湿火燥各増其力而势益盛龙潜于水水气随身即蒸为云然必于有云之处始得遂其飞腾而行变化虎威猛烈行则有风飒飒然披拂草木当深秋严冬隂风怒号虎乘其势而勇健尤甚水湿火燥云龙风虎此数者正是声应气求中举其大概圣作物覩乃声应气求之最大者尔日月星辰本乎天则亲附于上百谷草木本乎地则亲附于下各有其类不待驱使自然相从圣人为人类之本人之亲之亦犹是也
　　声音也从□从殸【磬】八音之中惟石音最难调
　　和故从击磬而用□辨其声为意按书击石拊石百兽率舞独举石而不及他音见难调和者已中律吕余可知矣　　应当也从心从防人之接物得当外与内合也防之为物最为便利稍有指示即得人心之所在因其不爽借为畣应应和小篆有譍字为应声之用以别于此义反浅矣　　湿幽湿也从滋省从土土卑下为水所侵而润泽之意俗借用湿湿水名　　燥干也从火从喿暴物于日炙物于火其向干也必有爆裂之声襍起而发故防喿之意而谐其声　　覩见也从见从着省物着形而人见之也或从目义同　　气云气也象形云与气虽不同其理实一云聚如片气如烟而不凝云必可见气或不可见云有不至之处气无不至之处此其异也借为求乞之乞谓有求于人惟气相通而后有与南音转坤一切北音不必转俗为借专加米作气此禀食之意用之非是
　　上九曰亢龙有悔何谓也子曰贵而无位高而无民贤人在下位而无辅是以动而有悔也
　　居五之上贵则贵矣然非君位也故无位天上之天高则高矣然而不与民相接故无民干之诸阳皆贤人也可谓于斯为盛矣然而高贵自侈不能亲近敬礼隔絶在下位无可取以自益故无辅当此际者不动则已动必有悔随之也　阳气上升发越过盛必致孤危之惧自古圣人亦不能使时之不至于此但能身不与之俱亢尔尧倦勤而舜摄舜荐禹而效尧禹菲食恶衣卑宫室汤自谓有惭德武王末受命固未尝享天下之实虽有亢之时而无亢之事过此以往即间世贤君功成治定心志日已骄盈其强阳偏沴之气愈久而愈不可遏彼匹夫而为天子至富极贵令行禁止有何不平反惨惨不乐皇皇屠戮以逞其愤怒盖孤阳飞越所至正无位无民无辅者也
　　潜龙勿用下也
　　下谓所处之地卑也德虽隆道虽高其地则下岂能自用以之发言闻者不信以之行事见者不从与阳在下有异
　　见龙在田时舍也
　　田非龙所居其时欲见乃为传舍于此由是而之跃之飞不为骤矣
　　终日干干行事也
　　进德修业为君子之事行而不息自下而达上
　　或跃在渊自试也
　　进德修业见之于此皆自可试騐矣非云尝试之谓本义未遽有为姑试其可是欲尝试之也君子始于潜已具龙德日可见之行矣其间学问谨信重重进修岂不自知其可为与否当进退上下之际乃姑以试之苟试而不可不亦身名俱败也乎书试可乃已因尧未信鲧故有此言也彼欲及时之君子亦不能自信乎
　　试用也从言从式言者虚理式者法式可以见
　　诸实用谓向者之空言今可用之为式矣
　　飞龙在天上治也
　　下焉者无位不信不从上焉者无征不信不从惟圣人在上以德以礼无为而治矣
　　亢龙有悔穷之灾也
　　阳生于初而极于上极则无可他往而穷矣穷则灾生高者顚盛者衰强阳孤越其能久乎
　　穷极也从穴从躬人无所之伏处一室四顾不
　　通至此以极也借为究竟之词
　　乾元用九天下治也
　　前传止云用九者以奇数惟三兼偶数为九统言二篇阳爻所以用九之故此云乾元用九者专言乾卦纯阳皆用九自上及下自始彻终皆刚健灮明纯一不襍天下所以治也上治者大人能治天下也天下治者天下已治而功绩见也
　　潜龙勿用阳气潜藏
　　藏对行而言用之则行勿用则藏阳气尚微畜积涵养于此他日之行始不可量
　　见龙在田天下文明
　　阳气溢于地上灮辉发越自不能揜初二两奇相并有文生焉离潜而见有明之义焉地之上即天之下地上章显岂非天下文明也哉盖有君德而未居君位其淑世化民者亦未能于变时雍见之于政教施之于功绩也然其令闻广誉蔚然兴起照耀夫远近此固非时位所可限量者也
　　终日干干与时偕行
　　天之可征者时而已时有昼夜寒暑行而不息君子与之偕行下干过而上干继不见有接续之迹即纯一不已之谓
　　或跃在渊乾道乃革
　　三与四两爻为一卦往来升降之道路乾道于此离下体而登上体乃成变革改革之象
　　飞龙在天乃位乎天德
　　五为虚位以无德者居之则殃民而毒天下初二三四俱有龙德君德其位不称则又不能致斯世斯民于至治惟其位乎天德之人则位为大宝一人之德可以散而为天下之德矣　生民之所重者惟德与位位所以行其德德所以守其位位定于天权在人者也德修于己权在我者也有其德矣虽无其位自不失潜见之君子虽有其位苟无其德名之曰幽厉诟之为昏愚孰轻孰重可不辨而明矣况于下此之富贵乎况于万钟箪豆乎
　　亢龙有悔与时偕极
　　时但有行无有极也寒极而和生暑极而凉至黄道极而趋南赤道极而返北晦极则生明望极则生魄其极亦行尔但见其极而不知其行自不能变天将变之矣变之奈何行而已矣盈者虚消者息行也偕从人从皆自相比辅为皆天作之合者勉彊相附为偕人作之合者故许氏曰偕彊也然实一字尔多生区别流为俗书之滥觞也当止用皆为正　　极栋也从木从亟亟乃敏疾之意屋之最高者栋非敏疾之技不能架以其最高借至极
　　乾元用九乃见天则
　　阳不可以孤行奇出而偶随龙之为物性阳而质隂潜而隂随其质也飞而阳从其性也天之所以为天隂阳兼运以奇三兼偶六天之法则固如此乾元用九乃可见矣
　　乾元者始而亨者也利贞者性情也干始能以美利利天下不言所利大矣哉
　　圣人之文章变化莫测如星辰江河非若后儒之释经但求整齐而反失其意旨苟以性情专属利贞则于义有亏矣干不可见见之于元亨利贞性不可征征于情情性之流露元亨利贞者干之流露者也若云干之元始而亨者也以及夫利贞者犹之乎性与情也干之资始万物不假他求即能因其所赋受而美利利乎天下不言所利之事物是无之而不利者非如利西南利建侯利涉川攸往之类可偏指一事一物而言也于以见其大矣哉
　　情人之隂气有欲者从心从青青东方木色虽
　　属生生已落形色即为隂气其云有欲未便为私为恶如耳恶逆喜顺目喜美恶恶口鼻喜甘香恶苦殠亦是人所同然不足为败德征而为恻隐羞恶辞让是非乃情可为善也至若陷溺于声色香味则欲始为私欲为恶德矣　　美甘也从羊从大羊大则美
　　大哉干乎刚健中正纯粹精也六爻发挥旁通情也时乘六龙以御天也云行雨施天下平也
　　大而无可复加者其干乎其质刚其行健其德则中而且正抑又纯一不襍粹美无间至极而精者也乃于六爻之中发散指挥各阐其一端旁通夫妙用以尽其情也此所以随时为潜为见为惕为跃为飞为亢乘之而御天也六龙各尽其职或云行或雨施天下受之而治平也皆六爻发挥之事也实干之大也纯从糸从屯丝之初经屈曲而出有难就绪之
　　意其时未有所染故为纯一借衣裳之缘古衣多用皮与布缘者用帛故也　　粹不杂也从米从防米脱粟则有糠覈稊稗相间杂治之防功万粒同然是以为粹　　精从米从青米有赤黄之色舂之入心则白极而微青是极洁至美者借凡精微意如精华当用晶为正　　旁从二【上】从儿从方既定其上则两旁可分方位不差矣
　　君子以成德为行日可见之行也潜之为言也隐而未见行而未成是以君子弗用也
　　得诸身心谓之德错诸事功谓之行德与行非可分者但时有未至则显晦随之矣然君子岂有显晦乎惟以身心所成就之德为我躬行实践旦莫之所施为孝弟忠信日可见之行事者也其谓之为潜者何也位当在下隐而未见其所举动不过一身之善备一家之政理是行而未成也此君子之弗用也不然蚩蚩之氓亦众矣何多潜龙哉　勿用与弗用异勿者时有不可示之以勿用也弗者心知其不可安焉而弗用也勿属外弗属内
　　弗从弓从儿儿者别也弓别则不可用
　　君子学以聚之问以辨之寛以居之仁以行之易曰见龙在田利见大人君德也
　　学者观其法式而效习之之谓前言往行学之于古见贤思齐三人有师学之于今防天下之众善无所遗失聚归于我矣聚则聚矣而精粗纯驳之皆集有足以摇乱其聪明而难画一者必假师友之功因乎人以求详审非好问无能辨别而择取也探讨既当毫厘莫可假借则是非察察而刻核之心起未有不近于隘者乃包含徧覆寛大以宅心于理何所不备于人何所不容可谓居天下之广居矣由是而用之行也克己复礼无适无莫大道为公混然与天理同流是处皆生生之化矣见龙之德如此岂不足以甄陶斯世而致之上治者与诚哉其为人君之德也后世儒者有所谓性命之学兴其学专主于明心性闻天道指诵习辞章名物为小数是不必聚也自谓独得眞传悟后渐能深造且耻下问矣辨其所辨非圣人所谓辨也学问既成胸次侧隘自立门户稍有异同不啻如宼讐则抉其秋毫之失不遗余力以为快未有能寛居者也至于仁行则道德事功已分两途视子臣弟友不过在外之粗迹孝友敬信不过气质之名节其愚者则迂腐庸鄙废三年而察缌功愦愦于字句之末全昩其纲领其智者亦气质严肃待人接物寡薄恩情求夫和蔼如春之度不可得也于戏儒者而如此无乃自畔乎君德也哉
　　聚敛也从取从乑【众】言敛众人之所有而取之
　　也能取诸人以为善则舜之大知矣苟聚敛人之财而取之则独夫之下愚矣　　问讯也古文从口从米【辨】心之所不能得以口讯人而辨明之也小篆误解米为兽迹乃谐门声为问而问以辨之遂费注释如从古文无烦片语已燎然矣　　寛屋寛大也从宀从苋畜牧之家牛宫豕栏诸畜羣处屋湏寛大苋俗所云绵羊也以百千为羣所居逼窄则相蹂践抵触易生疫病借为广大之通称
　　九三重刚而不中上不在天下不在田故干干因其时而惕虽危无咎矣
　　居下体之终接上体之始六画皆奇当重刚之地已过乎二非下卦之中也虽欲上进而未及于天未有经纶为人所瞻仰其性健行而既离于田又不可以学问寛仁余裕而自得故干干随时而警惕虽处危地而无咎
　　九四重刚而不中上不在天下不在田中不在人故或之或之者疑之也故无咎
　　居上卦之始接下卦之终当两刚之介亦重刚也未跻于五亦不中也在二体之交亦非天非人也三四为人位而在三之上进而不止又中不在人也可彼可此难以一定故以或称之或之者疑而不敢决断审择愼重之意多故能无咎　圣人忧患作易原示人以敬愼恐惧之道欲其补过而无咎干之三四位当危疑时为之也君子知危知疑则时不能困人而为人用
　　疑惑也从子从□□未定也从化从矢矢以近
　　而穷远其中与否未可知化出身而加民其行与否亦未可知皆未定者也善防者命中君子之治风行草偃固有未定于外而可先定于心童子无将来之识徒见其目前之未定以为疑惑也小篆缪乱不知所从俱不得其解以愚释之则歴歴不爽并可合二字为一
　　夫大人者与天地合其德与日月合其明与四时合其序与鬼神合其吉防先天而天弗违后天而奉天时天且弗违而况于人乎况于鬼神乎
　　干取象于天九五得天之中天时人事罔不适宜大人德位相称变化在手率性安由而天下大治天覆地载始物生物大人之包容长养其德与之相合日月照临行乎昼夜大人之灮耀烛察其明与之相合大人之运行消息次第秩然其序合乎四时大人之诎信动变庆殃随几其吉防合乎鬼神天意未形大人先之而启其端天弗能违其思虑也天之朕兆已露大人后之而相其成天示以时大人奉行之也是天与大人一气贯通无形体之隔矣天且弗违而况于天地间之人与鬼神乎　天无先后大人肇始乃先乎天也大人成终乃后乎天也非实有先天之时可分指为父母未生己前后天之时可判为血肉既备已后也自陈图南传説于图位创为先天后天之语邵尧夫奉而行之遂将先天后天证为实事耳食之夫信为可据无物不强加先天后天以为神妙试平心读此其理自明周茂叔太极图説亦生擒天地日月四时鬼神等语同在此章亦二图同原共本之一征也
　　序东西墙也从广从予堂之左右负墙而为偏
　　屋予者东序近阼阶西序近宾阶宾主相予行礼升降而为献酬之意也以其次第齐整故借次序列序殷人习防于此故借学名次序与叙通用　　奉承也从丰从収从手已有左右二手复加一手其义为赘不如古文但作　　者为是丰为草盛取任土之贡两手持之而进于上以明敬也上以之赐与下亦以两手受之小篆以上赐下当用一手下受上当两手繁琐多事转读厺声法贡切言俸禄者下所供之常物也俗加人作俸非
　　亢之为言也知进而不知退知存而不知亡知得而不知丧其惟圣人乎知进退存亡而不失其正者其唯圣人乎
　　隂阳之屈伸往来随时变易自隐微而显著而强壮而盛满而穷极则消败随之天不能逃乎时时不能逃乎屈伸往来之外亘古亘今未有进而不退存而不亡得而不丧者进也存也得也属阳退也亡也丧也属隂隂阳变易非有害于人者顾处之何如尔处之得宜时进而进进则思退时存而存存则思亡时得而得得则思丧是进存得不至于亢而退亡丧岂至于悔圣人无悔之道不在夫已亢之际实在正飞之日也彼居六阳之上者刚之至但知进存得乘时一往不知刚极柔生柔生刚消退亡丧亦时之所不能逃乎吾思圣人矣圣人知进与存阳之伸隂之屈也退与亡隂之伸阳之屈也隂阳屈伸何刻无之处之以正其权在我何有于亢乎唯圣者能之
　　丧亡也从哭从亡人亡则存者悲之发为哀痛
　　之声制为哀毁之服谓之丧借为失去之词愚按哭字本从大【成人之意】从吅【指两目形】小儿终日啼号心无哀痛成人者两目出泪心如其容故专指二目以见意小篆从犬乃传写之譌后人强为之解妄也
　　天者干之象也干者天之理也但指昭昭之多不可以言干必合上下二体圆转周围见其健行不息始可谓之干也元亨利贞乃健行不息之故亦健行不息之次第也六龙之乘六位各得干之一体各用元亨利贞之道具体而微非可以元亨利贞分配均搭也夫子文言尽阐彖爻之精蕴潜见惕跃飞亢六爻之义明则元亨利贞四德之义亦明干在其中矣乾坤为诸卦之父母大纲大领俱挈于此六爻俱有龙德俱是圣人俱是天子何曽画定君臣男女后儒臆説自造条例遇已説之不可通反疑圣人乃迂回迁就以强申之岂知易者变易也神无方而易无体恶得有条例以绳之乎三复于文言可思过半矣乾坤乃物之所以始所以生故列之易首以为隂阳发用之原六十四卦皆从此变易而出尧夫方图横图置诸六十四卦之内冠履无分君父无位大乱之道也焉得而不辩


　　周易象辞卷一
　　钦定四库全书
　　周易象辞卷二
　　余姚黄宗炎撰
　　【地下地上】坤
　　有天即有地有阳即有隂有奇即有偶实一时并列而齐举者夫轻清之气上浮而为天其重浊之质下坠而为地地固天之所分也因其发动明显则谓之阳因其宁静幽隐则谓之隂隂固阳之退藏也圣人象之以画轻清者纯一而不襍故明显上浮者升升而不已故发动画而为一【奇】无所隔碍可不为健乎一奇中断析而成【偶】则错襍多端自然重浊重浊则下坠下坠则宁静而幽隐其体中虚虚者能承能受无所违逆所以为顺也自一偶二偶以至三偶积垒重叠无穷尽无邉幅之象其上一指山川原隰序次万物之地中一指岳根海底发生万物之地下一指博厚广远不可测量之地也然未可遽命之为坤必以地错地而后谓之坤也地以形言而配天坤以气言而承干下凝聚顺载乎上上生长资深于下上下交合始见其博厚广远之气引申而透出六画皆偶纯而不驳柔之极顺之至凡属含形禀气之物无不托质于此分其初画之一体者为长女其象为风为木隂性下坠偶在下故为入分其中画之一体者为中女其象为火为日为电隂不能独行必附于阳而后行故为丽分其终画之一体者为少女其象为泽隂本柔顺柔顺现于外则与人无不和故为説三女各得之一体入丽説各得顺之一德六偶相连两相合而屈信消长之道出吉防悔吝之事生初隂始凝结而为霜其端甚微酝酿弑逆之大祸二位中正得直方大之地道亦率性安行之圣人三当地面乃万物胚胎发生之所若草木之英华包含而欲露故云含章四则三偶之上复加三偶成重隂锢蔽之象故云括囊五居中正之位顺承天命垂拱而天下治故云黄裳上积隂之极地道已穷穷则变变则通通则隂阳交万物生矣故云龙战龙战者隂退阳进之候也天体无方不可执着干爻六俱以龙御天地有形质可以指示坤爻六象俱实以地言履践于地冰霜见于地直方大地之形含章地之才囊地之槖籥黄地之色野地之大略也自重本卦外错为否天既上升而复居上地既下降而复居下是其气不交也错为豫雷出于地万物从而发荣滋长所以谓之和乐错为观风行地上命令播于臣民万国瞻仰之象错为比地上有水水附于地地以载水君民相倚一阳当君位而统羣隂也错为晋日出地上照临万邦羣后进见朝聘防同之时也错为剥山无刚骨以承载仅附于地上之柔土故其崩頽也势所必至错为萃泽归于地与比髣髴但水乃流通之物泽为防聚之物流通则来者宜亲防聚则多者可虞此与八卦相错之大凡也其义全取乎顺承故夫子直指为地道臣道妻道非云天与君与夫即不可象也天之四序顺行寒暑相承是则天之地道君之钦若昊天与民休息是则君之臣道夫之夙兴夜寐戒愼恐惧是则夫之妻道先儒拘拘于此至谓坤不可以为君五位非坤所当有拟之以女娲伊尹周公甚或比于王莽武曌不亦固哉夫易者象也天地君臣夫妻亦象也初二三四五上亦象也焉得执为实人实事毫厘不可逾越乎以文害辞辞害志莫此为甚矣仓颉观乎卦画取其文而纵之以制　　地字遂觉有曲折高卑之势后人改作地□墬等字其形与意皆不可通于卦画程子云土止一物不可言地须知坤元承天是地之道斯言最得坤之义理或曰阳实隂虚言乎画象则是言天地之象则在天皆虚在地皆实其故何也曰天主气地主形气者无乎不到莫可间隔故云实形者有无相对待有之处少无之处多故云虚
　　坤元亨利【读】牝马之贞君子有攸往先迷后得主【句】利西南得朋东北丧朋安贞吉【元读亨读利读主句】
　　一奇既落即有一偶随之三奇成而三偶具因以象地而配天于是伏羲以三偶重三偶而谓之文王观其画而思其象命之曰坤坤者下体积累而深厚上体蕴隆而广博其质坚凝其气普徧干升则随升干降则随降干施则受干始则生故其德为顺也干之元大亨通利宜坤既顺承之是即坤之元大亨通利宜也惟当固守其牝马之贞正尔马本承载之物又为牝马是其为承载也但知随牡马而行顺而更顺者也盖贞有执持之义执持自操或恐有戾乎顺道故特象牝马之贞言其执持操守之处亦不敢自专而止以顺干为正也北方产马之地每马一羣惟一牡马为主数十牝马从之卧起无有乱入他羣者古来读法仍分四德王辅嗣误属利字于下后儒因之缪也体坤之君子而欲有所往不当先而当后不当自主而当得主以为之辅盖隂柔顺承之道其明辨精详不及刚阳之烛照苟为倡而先焉则昬暗而行罔罔必至于迷失其向导惟随而居后得所主而辅翼之则阳之光明即已之光明也东西南北安往非土人禀柔顺之德亦安往而不利其于西南也则统巽离兊三隂而得我同类之朋是西南利矣其于东北也则顺以从干而丧我同类之朋乃能生长震坎艮三阳是西北尤利也老氏之学亦取此义所谓齿刚舌柔知防守雌知白守黑无为祸始福先以退为进者乃先迷后得主之意所谓入水不濡入火不热至人无死地胜固欣然败亦可喜者乃利西南得朋东北丧朋之意得丧皆利惟其顺尔以顺为正安而不迁获坤之吉矣　坤非可以自贞贞止在于承干后而不先为辅而不为主得朋则率其同类以事阳丧朋则去其同类以就阳凡此皆牝马之贞也能安于其贞即吉地道无成亦是此意
　　坤从土从申天气升降乎地中而生长万物申
　　者言自此而发舒也许叔重以谓土位在申并失申之义矣土以形言但见其下坠不见其上出圣人制字则兼指其气土之从个亦若一榦二甲自下而上吐之形　　之为象亦一榦二枝卷曲而将舒之意盖地虽居下而上交乎天天气直自地底透出地气随之而达此正见坤道顺承之义古巛地字即纵其卦画指土之理疏通天气盘折而出入汉人分隶尚如此合古　　天字而观之岂不易简而明显乎　　牝畜母也从牛从匕匕相与比叙也凡牝畜必为牡畜所亲附有鞭扑不能驱者　　马象头髦尾足之形古作　　状其足之奔逸有似乎飞举彡指其领鬛独着其目者马之瞳子横见物与他畜异也行天莫如龙行地莫如马马本象地之畜不必援乾象马而坤象牝也　　往之也从彳从者草木出土其势不可遏也人有所向而行亦不可止故云古作或作迋从王【厺声】言物之盛长其出也莫御　　先前进也从之从人之犹往也言人将行而所之处先预定于前也　　迷惑也从辵从米谷事臼杵而成米其揷播之时扬灰蓬勃易昬人目行路者风尘载道惑于所向矣　　后迟也从彳从幼省从刄【衰】人之行路幼穉者衰老者俱迟缓而不能前古作逡与退同　　防取也从见从寸目见而手拾之后人复加彳以目之所及者少必行而始有所得也故作主有一定之义防而识之以示标准又为镫火
　　之象形昬暗之中得镫火之明可以辨别説文云有所絶止止而识之也则其意似属文字内防画之防岂封疆道里之界限若后世坊表碑柱之类使人望而识之与或然则所谓主者指此界限中之主人也西鸟在巢上象形日在西方而鸟栖故借为东
　　西之西为借所专又作　栖以为栖息之用　　南从屮从从儿立二干于地测日景以定方位南面既得则八方可别矣旧解离火之方任养万物阳极而隂干犯之似为未尽今俗所谓指南针者其取南也微偏于丙非正南之位必以干测日乃能通屮尔东从日从木日在木中始出之时为东方也杲
　　之日在木上杳之日在木下皆从此生不必言日出榑桑也　　北从二人相背南方阳明长养万物人性喜向之北方幽暗凄然有肃杀之气人性多背而不向故即为乖叛之用即为肩背之背
　　彖曰至哉坤元万物资生乃顺承天坤厚载物德合无疆含光大品物咸亨牝马地类行地无疆柔顺利贞君子攸行先迷失道后顺得常西南得朋乃与类行东北丧朋乃终有庆安贞之吉应地无疆
　　干既大矣坤能配乎干而与之齐是干之大而坤亦至之也故曰至哉夫坤非别有元也干以元施而坤受之即为坤之元也万物之初始乎气气禅于形而后生万物莫不资地而成形也气而始形而生皆此一元之往来惟顺以承天则天之始皆地之生也地体本厚重之为坤处乎下而载物何物能逃其外干之包括无有疆界而厚载之德合之而无疆界之可限矣者寥廓之意坤能蕴畜而収藏之是含也大者无穷无量之意坤能发露而明显之是光大也凡为品物者咸托其蕴畜借其发露而秩然可观矣是坤之亨即物之亨也牝马之象有类乎地地合无疆而牝马服乘以行乎地何远不臻其行亦无疆界也何以能然盖以柔顺为利为贞乎君子当坤之时养坤之德者将有所行先倡则迷惑而失其道路后随则顺从而得其常理阳主隂辅理之常也位本西南与巽离兊居乃其所分定之处生而与同类之朋为行列从阳而至西北虽丧失其朋类如士之作宾王家女之克相夫子乃顺承之终事而其庆美正于斯而见安贞之吉其静正之德深厚莫测君子有以应乎地之无疆矣是君子之厚德柔顺也　彖传三曰无疆首言德合无疆此无疆指乾坤有厚载之德可以合高明覆物之干而坤亦无疆矣次言行地无疆此无疆指坤牝马可以周行乎地而不倦则牝马有地象矣终言应地无疆此无疆亦指坤君子审于先后得丧而获安贞之吉则君子应乎坤君子亦无疆矣
　　生从屮从土防艸出于土之意天下惟土之出
　　艸则无地不生刈之焚之尽其穜而除之曽未数日倏忽盈满指其最易生也　　承奉也从卩从手从共谓在上者一手指卩授人在下者两手拱奉而受之钦顺之象可见　　厚山陵之厚也从厂从防防乃亯之倒体亯礼最盛进上之具反而与下则厚矣厂乃山陵之危者益其下则安为厚之意古文从后从土作　物之厚者无过后土义甚简切　　畺界也从二田中外画为三道以指界限之意加弓为彊弱之彊而畺场之畺复加土于彊作疆以谐其声而畺之字反不用矣俗字转展叠加每多此类愚故曰欲明六书之道于天下非尽削俗字不可　　弓声也从弓从【肱】肱象人臂一曲两节形开弓尽其肱射斯彀矣及其发矢弓声然而大也借为凡事扩大之用
　　象曰地势坤君子以厚德载物
　　三偶之卦地而已重以三偶则下一地而上又一地也或曰天体函地半现半隐故可分而为二至于地则块然中处何以亦有二象乎曰天体本一以其行者观之始有上下隐现之不同阳动故也地体固一观乎山岳之危峙江海之渊深其高卑之势截然不同所以成上下二体之象以势言者隂静故也合而观之始谓之坤君子而效法夫坤道者见其岌嶪入于霄汉涵畜莫可测量惟德之厚故凡有形之物无不载于其内君子任重道远厚积远施于此非难事矣　偶画中虚外实可以载物六画纯偶则见其厚之至而载者无穷也彊者行之气厚者势之质埶穜也从坴从丮此盖树艺之艺谓手持而布
　　种之于善地也以其从坴有得地形之义从丮有得权力之义以其布穜既定有盛长之义故转其声为舒制切借为权势之用后人于树蓺増艸于权势増力而埶字反弃不用矣
　　初六履霜坚冰至
　　画生于奇偶卦成于三画三偶之数六隂画取之以隂之六交于初之虚位谓之初六他仿此初位卑为足所践故云履六居初隂之微者地气始寒最薄之水先受其冻故有露凝成霜之象曲房晏起者轻寒夜霜多未之觉惟晨行晓出之人足履于地先知霜露之变而时既改矣此霜见端地气日趋于闭塞彼积聚之水尽为坚冰从此即至矣一隂乃六隂之萌六隂但一隂之积也君子岂可以露微于霜水轻于冰而不知其渐哉
　　霜从雨从相露着艸木无有色相凝而为霜则
　　色白而可相矣许叔重曰丧也成物者虽释名傅防而义实海奥盖言丧其繁华而成物之坚实也古文作　从两从月月明之夕霜必浓　　坚刚也从臤【古贤字】从土土之坚者宜于陶可以为器如贤人之可造也　　冰冻也象水凝之形寒极水凝此指其潾潾之纹初冻之时也俗以其笔画简省不见茂美之态遂用冰字代之冰实凝字也复作凝字以代冰字
　　象曰履霜坚冰隂始凝也驯致其道至坚冰也
　　履霜坚冰唐郭京周易举正谓今本误増坚冰二字魏许芝引易作初六履霜隂始凝也文义似得然上古中古之文气势厐厚正不必屑屑律以后世之绳尺也唯贵通其大义尔履霜坚冰者初一偶居下隂气甚微始凝聚而见端也自是而后隂气日长阳气日消徐徐而行于此道驯致其极则至于坚冰也言由渐而往不觉其已至此　后儒敷防隂阳分配节气以五月一隂始生为姤此爻当属五月然五月非霜时也六隂为坤属之十月然十月之冰未坚也何节候之可定乎易者变也不可按图为死煞不灵之物但言微隂则象霜隂盛则象坚冰
　　冰【凝】从水从仌水结聚为冰乃凝之意俗以冰
　　为仌又制凝字驯篆阙从马从川马之顺人而行地如川流之趋下不待驱策而后然者
　　六二直方大不习无不利
　　干德莫盛于五以普天之下尽戴仰之是天而亲万物者也坤德莫盛于二以地之所载悉依附之是地而亲万物者也人在万物之中瞻天而知日月星辰之运行履地而知山川原隰之络故唯干五坤二独得天地之全道也二居地中其体既已荡平正直及其生物无有偏蔽咸得尽其直遂之性故曰直天气圆转在天成象者多圆地质方坠在地成形者多方有崖岸方也东西南北之定位方也不可移易亦方也故曰方高明者无穷无尽不可测量而地能配之是天之大即二之大也故曰大凡事有所造作有所勉强则必待于学习之功蓺精神熟而后利二有施即受有始即生俱顺承于干随品物所禀之气而各肖其形何所用夫习也习者尝试之意礼传曰未有学养子而后嫁深得此义　顺以承干故能直方大德合无疆故不习无不利干知坤能率性安行自然畅茂条达何须尝试乎
　　直正见也从十从目从【隐】十目所视不得有
　　隐匿定然正直矣古文作　从十目从木谓十人所视之木可不绳而知其直也　　方象四面四隅周正无亏之形小篆尚整齐凡　圆皆作　混不可辨字遂废或借方并船也或借匚受物之器俱不若
　　本文之妙虽牧竖灶婢一见即能识之
　　象曰六二之动直以方也不习无不利地道光也阳大隂小阳动隂静其常也坤二隂爻隂位得隂之至纯无逾于此何以象言大而传又赞之曰动此皆取义于顺承也唯天为大地能配之配天者凡品物之动即其动也圣人恐后学误以形质论地而直方专属磈然下坠之土故特言其动而应乎天之气无不直以方也不习无不利者隂丽于阳着显昭彻如砥如矢由行无碍地上之道路本自光明而易从也人之德业学问非习不成地之南北东西非往来
　　习熟亦不成道路世岂有不习无不利者唯天施地生天降衷人率性则习无所错其功力此时此际之气化固难见诸词説易曰不习无不利与孟子道性善正从无可词説处直探其几微尔释氏麤疎卤莽竟付之一空曰法性本无性而以耳目口鼻之能听能视能言能臭归之肉身曰身心一如身外无余似乎可与不习无不利相参不知吾圣人之意盖从此而见其善也异学则反从此而见其无矣
　　六三含章可贞或从王事无成有终
　　位居地上万物之胚胎者悉緼畜于此及其形质既显则文采灿烂千变万化不可以名状当夫未露之时但漠然生气尔彼众色之华美一无可见而其一物一章千万物为千万物之章已尽含之矣此可以为地道之贞也或有时而顺从王者之事不敢自为专擅居于成功惟君始之臣终之而已盖含章者地之德至于章则品物或分其能从者臣之常至于事则王为之主成者君之功至于终者则臣之分也皆顺承天之象也　或者上下之介即疆域之域可彼可此故曰疑之也干四坤三当上下二体之交皆云或干为天属上其或在四坤为地属下其或在三含嗛也从合从者艸木包而未吐之象合
　　者口闭而不启之意总谓口有所衔也小篆误从今作　声意两失矣
　　象曰含章可贞以时发也或从王事知光大也
　　含之与发原非二事特其时有次第尔在前日为含者在今日则为发在彼物为含者在此物则为发含者含其发发者发其含皆因乎时者也臣之从君固不敢先为之倡始然而又非心无定识因人成事者其静藏之知觉光明博大未尝不与倡始者同其分量故能从之而略无亏欠从王得主岂易易哉
　　六四括囊无咎无誉
　　下体三偶为地四当其上是三之含者宜至此而尽发乃复以地重之隂气闭塞莫可转舒君子或逢是时凡所谓学问之道经纶之志一无所容其设施悉藏于囊韬晦而不可见抑且括束其囊口惟恐稍有所表暴使人知其或异乎庸人也幽暗昬昩之世得免于祸难足矣何乐夫令闻之彰著乎故无咎而亦无誉苟不安于木石鹿豕而欲显其学问经纶之用是求誉也誉得而咎随之至此而求免咎则身名俱丧誉其可长有耶　风之所自出谓之土囊地中虚穴扬地之隂气而达于上者下卦三偶欲腾地气而上出上逢重土以塞其囊口风不能播荡有隂寒凝沍云色惨黮而未风之象天地晦防之时也
　　括絜也从手从□□者塞口也絜者以麻束之
　　之意合之于囊□为更切古文疑即一字后人加手以分之者　　囊槖也从吕【不成字】象包裹上有口之形从□襍乱之意物置囊中混淆不可分别从木指贯而举之之意古文作　从贝者言珍重之物也
　　象曰括囊无咎愼不害也
　　无道卷怀免于刑戮亦士君子之所难必敬愼之至方不履于害常人名利之念重故有非时自衒者然皆侈忲之习使之尔苟能虑及乎害则名利不容不轻侈忲不容不愼矣
　　愼谨也从心从眞纵恣侈张之失皆放其心而
　　不知求客邪为主本心退位则其心已成伪物而非眞矣眞心原细密而敬谨所以能寡过古作　从屮从火从日火之为用日所必需通屮于天下者也稍不戒谨祸莫大焉人之立心执事宜如此
　　六五黄裳元吉
　　有柔顺中正之德则有温恭谦逊之文见诸容貎词气而不可揜抑故其色为黄而服为裳也以言乎坤道则承干以言乎地道则配天吉孰有大于此者乎黄帝尧舜垂衣裳而天下治盖取诸乾坤以乾坤
　　二卦相合而言干当为为衣可以类推坤德承干则象黄裳也圣人取象本变动不拘非云坤断无君道五位即坤所讳者唐虞三代之天子其称五等之臣曰诸父诸舅其升降拜跪迎送燕享俱成宾主之礼初未尝深居高坐使天下公侯师傅拜谒如天帝曽不一举手相畣也原其妄诞不稽之故实始于暴秦彼见六国之僣王既已帝制自居而我能兼并而臣妾之则视六国之帝制皆臣妾也于是加于天子之上不知几十百千万等而独贵尽废公侯伯子男之爵位郡县天下则臣之卑又不知几十百千万等而咸贱矣继秦以后但知踵事増华日甚一日竟谓谦恭逊让即非人君之事后之儒者不思古昔乃云坤五为女娲伊尹是仅见秦以后之天子也天子之于皇天后土何莫非顺承天子之于师傅大臣何可不顺从天子之于法家弼士何尝不顺听而必欲君道贵刚以天子不可为黄裳无乃以亢龙为贤乎黄地之色也从日从炗【古灮字】日灮难拟唯黄近
　　之故日所行曰黄道向以谓从田缪甚指为中色者以日在东西色近赤或有他采相间襍唯当正中则纯黄也地即土土色亦黄裳本作常
　　象曰黄裳元吉文在中也
　　天下单只之物但可言纯而不可言文文必两相比附间襍而后成偶画断其中虚虚者非无之谓虚处即奇之所乘阳之光采映入隂中故三曰章曰光二亦曰光五居中在上又承干之正位犹白日当天正照地中其文采明显焕乎莫可揜抑人君则天而成文章之治者此也何不可称君德乎千古帝业之盛无如尧尧则天即顺承天也焕乎其有文章即文在中也可云坤道非帝德乎
　　上六龙战于野其血黄
　　古今无无阳之时亦无无隂之时但诎信往来必有偏胜至于胜极则复反矣阳盛之极孤阳飞越而不可遏抑其气□烈故为亢隂盛之极积隂锢蔽而不可解散其气象惨冽发而为战战者阳气潜伏于内将欲萌动以求出隂气重重围压无从舒泄两相搏击之谓地上之冰虽坚而地下之元阳已复发为震雷破地而起蛰龙随之以作荡涤其凝寒之积气郊原景物为之改易此龙之战于野也其化而为霖雨生长万物以滋羣类之膏血禀阳气者受之则曰禀隂气者受之则曰黄盖阳而亢则孤阳隂而坚冰而括囊则穷隂也孤阳穷隂不能有所化育一战而天地之气通隂阳之道合然后八卦相错以成变化也　隂阳相薄则战干位西北秋尽冬初阳诎极无可诎隂信极无可信隂阳各有回环相向之象若争道而驰故战其为战也凛冽而寒战阳微隂盛虽战而不能发生阳未能出也及至孟春阳气正彊足与隂敌两相抗衡亦相薄而战其为战也溽湿之气上腾自山川河岳下逮昆虫艸木莫不奋怒而欲起发为风云雷电劈开其锢蔽然后隂阳和合时雨尽成膏泽则龙战于野其血黄之象也或曰六隂为坤于时为十月干位西北亦秋冬之交战乎干之战以位言龙战于野之战以时言乾坤之战正是吻合子何以强生区别以坤六之战为孟春无乃有背于六隂之义与曰龙之为物秋分已潜十月而战恐无是事以坤属十月泰属正月此邵尧夫之论未尝见于圣翼不足据也若然则四时之错行止在十二卦中余俱无涉也是十二卦为隂阳之道路何以十二卦中自复外文周孔子絶不及此六偶重隂隂盛已极正坚冰凛冽之象此时之阳甚微及孟春阳盛隂退一战而天地交万物生非一画二画死煞分配之者龙战不过云龙乘隂阳搏击而出未可执定为两龙相鬭其血黄不过云时雨为万物之膏血化成锦绣乾坤黄乃五色十二采之根本特举而总括之未可执定为两龙俱受伤一龙所出之血一龙所出之血黄也夫人身与天地无异外为风邪所惑入于经络则隂气防于外阳气不能出必发为寒战此时之战乃隂阳相薄之始即干西北之战也传经既徧风邪已尽则阳气从内出隂气退避又必发为寒战此时之隂阳相薄化为汗而解散汗虽隂液实阳气推之而出者即坤六之战黄之血也
　　战鬬也从戈从单戈以御敌单为盛饭之器言
　　战鬬之士荷戈负粮而行其劳苦蹈险人君所当知也　　野郊外也从里从予古者方里而井凡在郊外悉以予民与百姓同之王公无所私也古作　从林从土似有荒芜垦辟之不同　　幽远也从幺幺者丝之半体又省其下之三忽微细之甚者从盖藏之意微细之甚又盖藏之幽远而不可测矣借为黑色色之黑者难辨也天高无极指之为亦远之义古文作　于幺中加二防指毫末之中精微妙也血篆解别见
　　象曰龙战于野其道穷也
　　龙战于野隂长已极其所经由之道路至此而穷尽则不得不转而向消矣
　　用六利永贞
　　卦唯三画地三偶其数六隂不能兼阳但自为偶尔二四为隂数两相倚则成六隂常不足以一三五之参倚让阳隂得其六故隂爻皆用六也百九十二隂爻皆同详干用九解凡隂爻用六者其义悉当顺承利在永守从阳之正道如地之合天牝马之行地斯可矣　阳之龙藏其首以三奇为孤阳不可独用用必兼三偶而为九也隂之永贞又以三偶独用恐有先迷之失必永终从阳而隂之六乃利也圣人深明刚柔不可偏用隂阳无有相离之意盖乾坤二卦虽若判隔而隂阳一体天地气交正在无首永贞之内若邵尧夫之三图则天地不交隂阳断絶干龙有首而坤不永贞是一定之死格何易之有
　　象曰用六永贞以大终也
　　阳大隂小阳始隂终属一定之分用六永贞是坤承干隂从阳天为大而地配之天之大即其大也以此终干之始谓之大终总之牝马之贞后顺得主而已
　　文言曰坤至柔而动也刚至静而德方后得主而有常含万物而化光坤道其顺乎承天而时行
　　此夫子再释文王之言以明坤道唯有顺干而已坤六画皆隂可谓柔之至矣动而应乎干干健不息而坤随之其刚与干等也安贞不易可谓静之至矣故其德有廉隅位置一定而亘古如斯非方而何干先之坤后之得干为主永有常经而莫或改变包含万物施者受始者生化无而有化微而着使之光明显达其为道也何以能若是乎唯其顺故也顺岂有他道哉承天而能事毕矣承天者承其时也时行则行未行不敢先既行随其后柔而能刚静而能动顺所以配健而德合无疆也　坤之至德在顺夫子赞其尽美尽善而总括之曰坤道其顺乎然而顺之为道有邪有正天始地生阳先隂后顺之正者也此承天而时行也若夫妾妇之顺谄谀阿私逢恶长恶顺之邪者也非承天而时行也
　　静审也从青从争青有色相之可欲人所共争
　　者争则动莫甚焉何以反谓之静乎曰凡人之争端必起于不安其分不安其分者由审察之不明也既有色相则易于审察各安其分而争端息矣礼曰定而后能静静而后能安言人能定其心而不移始能详审而不乱能详审而后能安其身心也定静安三字等级不同如此
　　积善之家必有余庆积不善之家必有余殃臣弑其君子弑其父非一朝一夕之故其所由来者渐矣由辩之不早辩也易曰履霜坚冰至盖言顺也
　　天下至善大恶未有不积而成者积必由渐而至苟辨之早则易图唯其顺以相承渐以侵夺固有令人不知不觉而时日推移至于决裂败坏莫可如何矣以一隂之微而处又最下在其上者视之蔑如尔柔能承受无所拂逆朝夕乐其便安岂知弑父与君之祸遂从此而积乎圣人于阳消之始隂长之初见其顺序而行寒暑改变推之世运人事莫不皆然以明顺之为害大也　善亦不能顿为自小而至大自少而至多久而不倦谓之积善其人亦未必有邀福之心福亦未能即降然而和气相感其家之庆必将悠远而有余也不善亦岂能骤至细行不谨以及显恶过失不改以及怙终习之熟而遂非谓之积不善其人原无惧祸之意祸虽今日未集然而乖沴之应其家之殃必将殄灭而亦有余也甚而以臣弑君以子弑父者莫大之变乱岂一朝一夕之所搆皆由积渐而来者也至此而始悔悟亦已迟矣盖由辨察之不早今将何道以处之天下横逆之加易觉将顺之侵夺无所施其防备易之致戒乎冰霜者正言乎其顺之谓也改作愼字与积渐何所发明意味索然积聚也从禾从责禾每年一熟足供一年之食
　　则已暴君污吏督责诛求而积聚之以思独富也通为凡事积聚之用　　善吉也从羊从誩【古兢字】羊性喜羣有为之主者众随之虚公故也今两言相兢我以虚公之心择其善而从之则善而获吉矣与义之意同　　殃咎也从歺从央歺为死亡之意央者咎患生于内也非天降之灾而自取之者　　弑从杀【杀】从试省以下犯上之称弑逆天下之大变虽乱臣贼子其初亦有所不敢尝试为之竟至于此正积渐之意也　　朝旦也从倝从月倝者日始出光采防天若旌旗之飞扬月者指其时尚早月在西方犹可见也人君当于此际视朝听政不可逸豫偷安故转读朝廷之朝而借用之小篆譌从舟作　岂复有义理之可寻乎　　辩治也从言从辡两罪人相讼有司治之以一言决其是非若于此注当作辨别解宜用米字指四方四隅俱截然整齐不可紊乱也今米字不用通借辨辩而义反晦　　早晨也从日从甲甲位属木方在东俱切日始出之义为昩爽之时借凡事预备之用
　　直其正也方其义也君子敬以直内义以方外敬义立而德不孤直方大不习无不利则不疑其所行也坤二何以能直也唯其正故能直尔天下衺僻之端发必枉曲正则衺僻无从起枉曲无由生是以直也何以能方也唯其义故能方尔同流合污则不方与世抵牾则乖方义则物物合宜事事应变是以方也君子之于学也唯恐怠惰之乘心将纵恣而不直必斋戒神明常如宾祭之当前则敬以直其内也无适无莫而确乎不迁有廉有隅而无之不合于错襍纷乱之际条理秩然则义以方其外也敬立于内以主宰义立于外以裁制知无不行始无不终其德日新月盛而不可遏抑直方大不习无不利则从心所欲率性安由自然合夫中正之道其所行也又何可疑哉盖疑则有彼此之界须习而后利不习无不利随足所行动容中礼岂有裵瞻顾之疑耶　圣人践形言性则故故以利为本正不习无不利之发明也耳不习而能听目不习而能视口不习而知食鼻不习而知臭此气质也然即此已是天性苟欲除却耳目口鼻别寻义理则杳防惑其为疑也甚矣非理无以行气非气无以载理理与气固未尝分分之者后儒之失也释氏以眼耳鼻舌自知色声香味固已不习无不利何有敬直义方内无六根外无六尘一切世间诸所有物皆即菩提妙用故云青青翠竹尽是眞如冉冉黄花无非般若则是一体空慧絶非直方大之不习无不利也孩提爱亲稍长敬兄不习者也苟不知扩充不加学虑将日见其牿亡矣此无他终于不习故尔人一已百人十已千克已复礼困知勉行必待习者也慕少艾妻子慕君热中物交物而引之丧失其本心与禽兽不远者此无他安于习故尔盖不习者圣凡所同而习者上知下愚所由远也然必敬义既立良知良能皆可由仁义行从心不逾而儒释自分途不乱矣
　　敬肃也从攴畏惧之意从苟自为敕治之意君
　　子之内自敕治如刑驱势逼肃然不放佚也礼之愼独是矣　　内入也从冂象门户之窦为内外之界限从入指自外而入之也　　外远也从夕从卜礼昼不居内夜不居外明旦将有事于鬼神则斋戒而外处专言卜者古人凡有举动必先卜而后行如郊社禘尝俱先从事于卜也曰远者有推而去之之义
　　隂虽有美含之以从王事弗敢成也地道也妻道也臣道也地道无成而代有终也
　　隂之所受皆阳之所施虽具有品物之众美不欲自为显著但含藏而韬晦之者也以之而从王事弗敢遂必而居于成就此地应天之道妻顺夫之道臣承君之道然也天运于上而地随之凡有所成悉在于天而地道无与焉不过因其所始代为之终而已从王无成代终俱有美而含之也　位在地上将陟乎外卦正人臣有所经纶之际唯恐其有恃才矜功之渐以见隂之有美当终含也特言地道妻道臣道辩之早也于下卦之终而即终自不至于骄盈矣代更也从人从弋弋以木橛发弹丸更易而代
　　用之士卒之防戍者其相更代似之借凡更改迭换之通称
　　天地变化草木蕃天地闭贤人隐易曰括囊无咎无誉盖言谨也
　　天始地生三之所含者宜乎至四而尽发此隂阳和合之候天地显其神奇自无而倏有自微而忽盛变者变化者化草木得氤氲之气亦皆蕃茂矣今复以积隂加之阳气无从发越隂阳不交天地闭塞之时人物感其气而生者大畧为惨刻杀伤乏和蔼生生之意小人当其防则与乖沴相符乘运而与起操握权势布其暧昩之术于天下而人心日亡贤人不幸而遘兹戹与时世相违无可才露德唯有匿景逃形混迹于愚夫愚妇其退藏于密者令人莫可窥测夫既隐矣亦无从而知其为贤人也是之谓天下无道之隐坤四所云括囊而咎誉两忘者盖言乎谨愼之至而全其至德巨才也趋时求誉则直为小人违时立异以干誉则亦未可为君子而咎必随其后贤人必隐不隐即非贤人矣　坤四括囊之隐与干初潜龙之隐不同潜龙之隐在我未可以见跃而其为见为跃即随之隐所以养成其后之用行也括囊之隐在天时世道晦防幽昩无可施其补救其为隐也盖天原不必生此人并无有乐行忧违但与世无所短长而已盖干初阳之阳也阳气上达非终隐者坤四隂之隂也隂性下坠欲振拔固难将终于隐者也为説者泥于四为近君之位指其身已出仕圣人教之全身远害吾恐于忠君爱国之义有乖欲以后世之巧宦为明哲也大抵读易求象不可死煞坤六四不过以地重地三偶复加三偶当二体交介之际有此闭塞不通之象贤人知几审时即宜退藏而隐不必拘定以相位言如曰为相见事不可为委而去之有是理乎有是臣道乎
　　艸百卉也象丛生之形屮从艸省头与木相类
　　木大艸小故杀其下体木少艸多故木只而艸双俗用草乃橡实也读若皁　　蕃艸茂也从艸从番艸之种类至多其生非一时每依节序更番而出所以不可指名为茂盛之极　　闭阖门也从门从才才者去根枝之木所以距门也
　　君子黄中通理正位居体美在其中而畅于四支发于事业美之至也
　　黄不止于色兼有光明朗彻之义凡物虚则生明六偶皆虚五又上之中其明尤盛天生聪明睿知之君子其至徳自具神明内朗为能烛照天下之事物唯黄于中故通夫理也如此则人君之德备矣乃正乎天子之位而安居其身体恭已南面垂衣裳而天下治以是徳而居是位夫谁曰不宜彼无为化成之君子既蕴此内美则动容中礼宣畅于四支形色无非天性发而经天纬地以成巍巍荡荡之事业美之分量于斯而至极矣　黄中通理即聪明睿知足以有临也正位居体即乃位乎天德也畅于四支即尧舜身之也发于事业即巍巍乎其有成功也人君唯顺承天故能配天坤五谓之臣孰能为之君
　　通达也从辵从甬甬道犹驰道也其脊隆起如
　　县钟之钮故名甬道万国所共行非一方阡陌之路也人由乎此者无阻碍无岐径何通达如之甬所以系钟达道所以系方域　　理治玉也从玉从里物之至坚者无逾于玉然其中自有从横离合之纹理以治玉之工视之分明如田土之疆里也况于他物乎天下之事物众多道理亦因而棼襍就彼一事一物之中胳井然至赜而不乱也君子行所无事因其界限而治之故借为治事之用详绎理之字义理与气同生合一又何疑乎以谓理在气先此理县空何所附丽　　畼从田从昜向阳之田禾黍茂盛以其得日月雨露之正气也所以为通畼许叔重曰不生也艰涩不可解故俗以申易田作畅字岂知其所云不生者谓物之生不可言畼必既生之后其茂盛时乃可言畼也畼固不生矣不生犹言非生也汉儒文义每有此类后人求之不得其説辄弃去不讲矣支厺竹之枝也从个竹之杀从又以手折之也
　　木支刚手不能折竹支小手可折也借凡一本所分手足自身分加肉作肢条自榦分加木作枝
　　隂疑于阳必战为其嫌于无阳也故称龙焉犹未离其类也故称血焉夫黄者天地之杂也天而地黄疑者未定之词阳大隂小阳常有余隂常不足古今一定不可易之道也积隂至于六偶而处其上隂极而阳无位则阳将旋转乎下以怒发乎上阳与隂必搏击而后出曰隂疑于阳者皆隂盛之故使阳疑且战也阳之微弱伏处未能奋迅非无阳也彼直嫌以为无矣故称龙使知阳尚在也龙虽潜战则见而跃而飞随之作为时雨则阳气开通然此时沾濡之津液挟隂气而俱来犹未离乎隂类故称之为血而不云膏泽也有阳不能无隂有隂不能无阳天地之气岂可判隔六奇之干原非自成干也天德不为首则隂自包于奇内六偶之坤亦非自成坤也顺承天而德合无疆则偶本附阳而后行者一一黄错综变化以组织成形成象之文章天地交相间襍之象也万物化生始于此八卦相荡始于此然而至纷极乱之中条理自在本乎天则而本乎地则黄天地隂阳之道分而合合而分者也　干纯阳坤纯隂以常人视之似乎隂阳隔絶生长万物之义寡不知乾坤虽各为一卦乃六子之父母六十四卦之根原从此而奇偶往来隂阳屈伸其气实相通也相通则天地襍阳襍于隂则成隂襍于阳则成父母六子又复相襍则成上下二篇之易然凡阳皆天属凡隂皆地属黄奇偶粲然未尝不斩截也天地氤氲万物化醇男女搆精万物化生天地不襍独阳孤隂乾坤息矣岂两败俱伤之谓乎
　　嫌不平于心也一曰疑也从女从兼男女之别
　　最易起疑兼人之女则人自不平矣隂气过盛而阳不平故战汉人解字之确非后所能及也　　襍五彩相合从衣从集衣色贵纯集众帛而为衣则色襍矣黄为诸彩之本黄襍则五采出文章成地为坤之象坤为地之德地德无他惟顺承天而已顺承天则干之始皆坤之生也地未足以言坤合上下两地乃见其下体之博厚上体之发育土质在下气申乎上质与天对待气与干交接坤之取义方无亏缺　干义取上达上达之至旋转不息已在地下矣坤义亦取上达所以能配天而生物至于配天坤之气直接于干矣






　　周易象辞卷二
<经部,易类,周易象辞>
　　钦定四库全书
　　周易象辞卷三
　　余姚黄宗炎撰
　　【雷下水上】屯
　　天地既剖隂阳已分生人生物而人情物理遂相摩荡以成事业当其肇端伊始未有不出自艰难者也天地之气非动不发非湿不滋干一索于坤而成震再索于坤而成坎雷动乎下水蒸乎上郁积充满填塞两间无弗周到时之将雨髙山大川及夫霄汉渊泉皆有润泽氤氲之象此即天地生生之气万物于斯触时触处随其感兆肖形而成性序卦传所谓屯者盈也盈正指水上雷下二象相合而言屯者物之始生也始生则正指屯之名义而言六十四卦俱有画象名义二者屯为诸襍卦之首独详述耳夫水在于上势必下降但云雾之醖酿不厚则未能滂沛而为霖雨雷伏于下势必上达但溽热之凝锢不厉则不能奋迅而成辟歴九天之上凡云气皆湿惟其居髙逺之至乃飘飏于空中而自消九渊之下凡热气皆升惟其处厚重之极乃潜透于川原而无声响之激越屯之云雷正将降未降将达未达之际天地之化育尚若隔塞而不得施张句萌蛰伏俱有所屈抑而不能申遂其艰难之情状天地人物无不尽然故彖传曰乾坤始交而难生葢谓生物与物生之不易也夏后氏以前三皇五帝皆以世胄迭出而君临天下乘时者进成功者退无有自私自利于其间或隲自侯邦或发于畎畮如雷之藏地一阳屈于二隂之下震继干出治为天之子因时而动布其徳泽此乘时升进之初九也水之在天其位虽髙久而不下则无恩膏之及民人物无所仰赖是为成功退处之九五也屯之贵在初而不在五者此也　先儒以初为侯五为天子不知诸爻若二若三若四若上玩其爻辞皆侯国也将骘天位者乃初耳
　　屯元亨利贞勿用有攸往利建侯
　　乾坤定位人物始生雷一阳压于重隂之下水一阳陷于两隂之间动而遇险虽已发露其端倪犹郁结而不能畅达故命之曰屯屯者上有所遏而不得出下复蟠屈而不可申也然其形气性情无不包括于其内所以禀干之元大亨通利宜贞固而毫无亏欠故能继天而立极也初阳潜隐力未壮而气未厚当待时而兴惟宜艰难固守不可轻于自用有所往以自试但利于建国立侯疆理天下尔夫四海九州非一人所可私非一人所可治建为侯国使各君其土各子其民即或元后之无良亦止暴残其畿甸而毒敷不播于万方故三皇五帝以及夏后殷周之盛惟舜举于侧陋继唐尧如父子其余则数千百年莫不奋自诸侯出而平定宇宙修徳行仁溢于封内渐及他邦故其取残暴而救水火也为力有基而功业易成斯之建侯岂一世之利哉
　　屯难也从屮从一一指地曲尾象其屈折而难出
　　也天下之物惟草最多无地不有故谓屯为盈春气萌动乃草生之候故旾从屯转同君切为聚防之义言将出未出之际必合齐而听命也　建从【古隐字】从聿【以手植表之意】疆域隐晦而未分植干为表以别之侯古从厂从矢厂指屋矢指射王公卿士之躬近负于堂以行礼习仪非若军士之射学于郊野用于战争也射中者为侯转去声因习射时必有人察其中否也即为伺察之用诸侯得专征伐天子赐之弓矢故称侯
　　彖曰屯刚柔始交而难【平声】生动乎险中大亨贞雷雨之动满盈天造草昧宜建侯而不宁
　　开辟位乎上下干自为乾坤自为坤不见其交也及乎阳气潜于地下隂气弥于天上是之谓屯屯盖乾坤之始交也万事万物发端甚难其生意未即畅逹如草木之勾萌屈曲作力而欲申何难如之以始交专属之震是不观云雷之象也天气下交而地不应则为雾地气上交而天不应则为霾天地之气交相感应而后成为云雨雷电屯象继乾坤之首卦故曰始交又读难去声解为患难之难专属之坎独不思乾坤初奠人心太古篡夺未兴杀戮未起不可遽谓之患难也于此而先云患难将置讼师于何地乎难生释屯之形与义也言其生必畅达但始交之际出之尚难也阳虽下伏其性则动处险之中能动则能振拔而不为所陷溺是以大亨而得其正天下地上充塞而无间隙者惟气气之蓬勃郁蒸其最显著者惟雷雨将动之时至髙极深至微极巨无不濡染而周到斯之谓满盈于时之天造一草率不精工茫昧不昭明之象有土地而无经界有人民而无统御宜徧立国土布列于天下使之自为疆理自为安戢不必其朝贡车书尽出于一涂所谓宜建侯而不宁也射仪祝曰母若不宁侯不朝于王所故伉而射汝也草昧之世百辟羣后未相率一徳盛功髙即为万方之所推戴岂敢预责其来享来王之礼乎
　　始从女从台台怀孕也女之有台生民之始故凡
　　事物之初皆用之旧解台与台混不知　　【私字】之别也　交象人交足之形凡相闗合皆用之　难从菫从佳菫黄土也土惟黄者独黏鸟取以墐巢口含水和积垒难成防鸮之诗悉其劳若再三讽咏难之字义自得矣佳鸟之短尾者然亦通称不甚拘也满从水从防水性平则不可加防平也凡充足皆用之盈从夃【沽字】从皿夃市买多得也悉置于皿可谓丰
　　腆矣故曰盈
　　象曰云雷屯君子以经纶
　　云在上而未成雨雷在下而未发声万物压轧而未通乃屯戹艰难之象此其时非人弗理非非常之人不能统御君子当此虽极其晦冥纷襍而条贯自如弛张阖辟布置于茫无畔岸之时整齐于乱无头绪之顷使天下云龙风虎响应而景从如经之可引缕缕出于一条彻始而彻终如纶之可集比比就于次序同机而同轴以待雷之发雨之降万物之畅达而后君子之错综如意斧芾文章乃其余事也　雷雨乃天地之所以亨屯云布雷伏万物屈抑雷行雨施百果草木甲拆则易体而为解解者屯之反
　　经从系从巠布帛纵缕如川流之直注也为织之
　　始事凡经始经营皆用之　纶从系从仑将所经之丝铺排成行列也即为弥纶之用参以编字之义自可得之盖编已有所贯纶则仅就列而未加贯穿者
　　初九磐桓利居贞利建侯
　　天地郁蒸之气聚而后发其象为雷磐桓者周徧于天地之间旋转于上下之际既言其阳气之流动复状其作声之宛转也然必积深而力厚凝久而神完待其时至自然奋迅而无阻滞苟先防而动则雨旸失宜勾萌蛰伏先泄其固藏之道未有不征为夭札疵厉者矣故利居贞居者静而不动之谓戒毋躁妄也云已上雷已伏其声一作则雨随之而万物悉起是上下二体之象专重于初也卦惟二阳为众隂所归五为坎主屯膏不施人民离心天命去矣初方拮据捋荼撑拄艰难天下无不想望其徳泽故独当彖辞之利建侯而共瞻为经纶草昧之主矣
　　磐从二圆围即回【古雷字】也　桓从二二指天地从
　　回即雷也按字书雷作　或作　作　　三代鼎彛其为雷文俱两两相维作　厚有磐桓之义合而观之其为雷声也自得矣又按小篆无磐字止有般籀文有盘则从石之磐乃后人所加不可以为训学者因磐有石拟为磉础因桓有木拟为楹柱象初阳在下则可象雷动而欲上则不可也
　　象曰虽磐桓志行正也以贵下贱大得民也
　　初虽回旋上下而声闻逺近矣其志非躁进也亦行乎其所不得不行之正道也阳刚在下实贤人也宜贵而上进乃屈已而劳心劳力以忧斯民下逮贱者有不大得其民者乎经纶草昧以得民为主得民而兴莫之能御
　　志从心从之之向也往也心所向往谓之志或从
　　止作　心止而不迁示必成也　贱从贝从戋物价卑也古以贝为通行之物戋即残字残贝谓贝之敝坏以敝壊之物相交易其贱可知通为卑下之称
　　六二屯如邅如乘马班如匪宼婚媾女子贞不字十年乃字
　　二柔逼近初阳而据于其上欲退处而就初则应五而久为其羁縻欲进往而从五则近初而不敢决絶其行其止皆随初而不能自主故屯如而佀草木之不申邅如而佀负重之难进彼初九之徳业方日见升闻虽同为侯国而遗我以乘马赠我以瑞玉如此彼岂徒示僭窃而为冦盗者与匪也乃欲与我同经纶以亨屯相亲相爱而为婚媾于友邦也然当此草昩之世安可轻自去就以为失徳失身之累当如女子之守贞不字静以观审至于十年之久则天时人事自当有定乃可字矣卦之四隂俱才弱徳薄不能自主而听命二阳者也如文世之虞芮武世之八百防同者乎
　　亶从防【古廪字】从旦多谷也积谷多者旦必省察宜
　　暴宜藏不可失时或至腐浥多谷积实则次且而不能行若负重者然故借为迍邅之意而转其声古无邅字説作驙如不若单用亶为是　乘人升车也从人者象其盖也从二人者乘车贵者居左必命卑幼者居右使不偏重也从木者即车之省文也驾车用四马故四马曰乘转去声　班从珏从刀分五等之玉于诸侯也公桓圭侯信圭伯躬圭子蒲璧男谷璧书曰班瑞于羣后是也古者圭璧之属赐必有贰一为居守之所执一为聘问以昭信故从二玉以刀判之　匪竹匧之类从　象形从非防其开阖如鸟翼之意也借作是非之用　冦从完从攴盗乘人之无备而窃取之宼则犯其完备而刼夺之也　昬礼作昏婚礼以夕为期即借用之俗加女以为别愚按小篆昏从氏注曰蜀山名蜀山惟岷为最巨乃避唐讳改从氏无疑也日之向冥蔽于西山岷固西之至者故日在民下为昬　媾从冓以男女两姓结聮而成家室之意从女重在女也凡姻娅之类皆是　字从宀【室家之省文】从子孩提稍长但随父母而居处及出就师傅又不处于内矣男子冠则字之女子许嫁则字之言人子至此有室有家矣故子居宀中而为字借为六书之字者独体谓之文合体谓之字凡命人之字必因名而生义凡字之合体必因文而防意其理畧相髣髴也
　　象曰六二之难【平声】乘刚也十年乃字反常也
　　难即彖传难生之难当读平声居二之地非有济屯之任者内无经纶之才外无物望之归不过随人进退而已亦何艰难之有其所以依回动止若此其迟疑者特以据于初阳之上当动之冲乘刚而不安耳女子及笄则字其常道也草昧之世名位未定天人未合宁愆期而有待无失身而莫逭不可以常道论也十年乃字得其时宜虽反乎常道何伤哉
　　六三即鹿无虞惟入于林中君子防不如舍往吝当下卦之终其为雷也正发越而上升非安常自守之际然而志广才疎上不丽于五下不近于初乘承比应皆隂柔而无可因依徒知鹿之可羡遂身即之无虞人为之向罗网不施弓矢不备思鹿之栖息恒在林莽之中入而左瞻右顾思以得鹿虽劳力而费时无庸也君子审其防斯究其终不如止而不逐舍止也若不量已度物见利而往必至于吝
　　即就食也从艮【投食也】从卩【节】持节之人不耕而食
　　就食于人犹孟子食于人之谓凡身相亲就皆用之人每日必食不能久待故又有速之义　鹿象岐角昂首犇逸之形得食相呼羣游相比兽之友善者也虞虞人掌山林川泽之官从虍从呉虎为百兽之
　　长故专指之呉者大呼众人以申约束也与虞渊之虞不同今混用非　惟思也谋也从心从隹小鸟善四顾有审度之义　入从八而合也象岐路而归于一指其可入也　林从二木相比木多为林　防察于无形也从【即幽字】从戍事之当谨慎戒惧者莫重于兵微忽之不觉至于毒民丧邦而不可悔故必察先审微而始有济如曰兵当秘密兵行诡道此后世之隂符非帝王所贵也舍舍象侧屋有墙围之形舍在路傍人所休息为止之义故转声为取舍用
　　象曰即鹿无虞以从禽也君子舍之往吝穷也
　　求鹿不谋于虞人何期其获是徒见禽而从之以行也君子舍而不往庶免于穷追之羞吝穷穷极夫鹿之所之也
　　六四乘马班如求婚媾往吉无不利
　　邻于五而与之同体宜其从五者也然初之雷发而上腾五之雨因而下降是近者将退位而逺者将进用之日也又本与初应其车马圭璧之交至是原为我婚媾之亲彼求于我我往应之将佐其变草昧为文明治经纶为黼黻矣但有吉而无不利也
　　求象毛衣之形古鲜綊纩寒则必须故借为欲得
　　之用为借所专俗作裘
　　象曰求而徃明也
　　不求则无好贤之诚虽往岂有用贤之实求而往学焉后臣其择主之明断不爽矣　三有云掩于上身入震木以障蔽故穷四雷行于下氛翳已除身临于水可以鉴故明
　　九五屯其膏小贞吉大贞凶
　　五为君位体坎而居上为云而不为雨屯其膏泽而不下施万国兆民何所仰其恩徳是屈伏者终不能使之申出隔塞者终不能使之通彻也如此之道以当小事如农家之俭塞则吉以人君而固守此法以当大事出纳类于有司臣民无不解体矣故凶屯主在初初动乎险中经纶出于草昧以亨屯甚难苟五能油然作云沛然下雨膏泽及于民则当位之君也为力甚易何竢于初之拮据艰难也哉
　　膏肥也从髙从肉人物之肥者其肉必髙厚借为
　　凡膏泽之称如隂雨膏之膏泽下于民是也
　　象曰屯其膏施未灮也
　　水体内明不能外见其灮本微至屯而不雨则为云之壅蔽而已其所施予安得有灮　百事百为俱不妨于艰难惟施惠及人则必欲其便利犹之与人一出滞涩一出快爽而恩怨分矣
　　施自上及下也从于【古偃字】从匜【古作】匜柄中有道
　　以注水灌濯者旌旗有糸以属于杠不用则脱之匜水下注于柄旗幅下垂于杠其形相类皆主自上而下之意故合以成字体
　　上六乘马班如泣血涟如
　　近五而居其上天子之师傅也其舆马圭璧自具上公之仪物五为坎主其膏既屯况居非其位者乎大凡雨下则有功愈髙则愈散虽下有雷雨郁蒸之气亦止涩滞于沟洫如露珠之相连尔鸟能勃然兴起哉先儒以谓哭泣见血于象不类
　　泣无声涕出也从水从立立即位字古之临丧哭
　　必有位故也涖字即通用之而转其声又以水之为物流而不滞立则不行是涩也因再转读涩为不滑润之意秦汉之间尽然素问脉泣而血虚又寒气入经而稽迟泣而不行又多食咸则脉凝泣而变色涩泣二字通用　血从二者指上下也从　者指人身经络从者指其流动充用也沟洫之灌濡田间如血之行于人身故假借通用之小篆改作血皿上加一但禽兽之血而义荒与沟洫絶不相佀俗加水以别之偶有遗失不加者辄迷其本始五屯膏不施上虽近水不能有所滋润沟洫犹涩而不通仅仅如雾露之着于草木水珠相连属而已　涟从水从连谓水相连如贯珠也
　　象曰泣血涟如何可长也
　　夫无本之水沟浍皆盈其涸可待涩洫之水何能长久水之本在山故转而为防则山下出泉矣然后可久而流长
　　二体各以二阳为主初阳又为全卦之主四隂仰借于人不能自主故为马者三为鹿者一马与人相习犹近阳也鹿与人相逺谓与阳隔絶也然亦此时之友邦与国非人民也周公爻辞多暗指殷周交防之际故夫子曰当文王与纣之时虽不可牵强附防但于此想象实开论世之门其事其理不中不逺
　　【水下山上】蒙
　　屯之草欲出而屈折未申雷雨既行则众草防茸布满于地上矣故曰蒙襍而着屯为始生蒙为穉穉子昏昩无知错襍无辨蒙蒙然锢闭而未经啓发其所含藏包畜无不具备养善防恶在此时端本慎习亦在此时此圣人所以重敎也为卦反屯而成体雷之奋越极乎髙山而动者止故雷变为山雨之下降润乎山岳出而为泉虽有上下之殊犹然水也故不变水出于山涓涓不息虽不忧其骤涸然离原渐逺而为他流之所分合已失其滥觞之本性及乎湍激狂涛奔放四海求所谓清真恬淡之初安可问哉人生于父母自襁褓孩提以至于好色慕妻子而慕君其所阅歴之升沉变态机械巧诈岂复稍存其醇朴甚而倒行逆施败常乱俗亦即此爱亲敬长之人再三移易之所成尔此山上水下之所以有契于蒙也蒙有佀乎愚而不同乎愚有佀乎昏而不同乎昏愚者限于气质而无其智慧昏者塞于禀受而缩其聪明蒙之智慧聪明不假于外在养以全之正以造之使其智慧不流于邪僻聪明不汨于浇漓后日之为圣为贤非有増于蒙也不害其蒙而已后日之为禽为兽非独异于蒙也败坏其蒙而已故大人不失其赤子之心庶民去之君子存之圣人有忧惟惧其逸居无敎顺而不逆则奔放而无弼直迷而不悟则沉锢而无开山不能乐其静仁而得其顽滞水不能乐其动智而得其狂荡人情之险甚于山川性近习逺渐摩改变不可移易此师之所以并重于君而蒙之所以继屯也六爻皆蒙二阳刚得中生知之质可不烦于敎诲上气质相偏而勇敢奋励恐入于强梁初敎之始重修身以为法则三质邪四俗重五天姿粹美好问勤学天人兼至亦蒙之最善者也
　　蒙亨匪我求童蒙童蒙求我初筮告再三渎渎则不告利贞
　　山下之水泉之始达或壅于泥土或窒于砂石未能即通有幼穉弱小蒙昧蔽塞之象当屯患其难生逮蒙则恐其生而襍乱其性其质天真全备不雕不琢诚中形外自然宣畅而亨通赤子之良知良能不待勉强已是爱亲敬兄但在扩而充之使不日就于旁落即得矣岂圣人之知能师保之学问有所増益于童蒙之外哉我为先知我为先觉亦即昔日之童蒙也仁义礼智非由外铄以人治人其则不逺匪我能求童蒙也童防求我而后可也然而为敎必当谨之于始苟稍失之迟缓则习与性成而不可挽矣童蒙之初得天者全原不参以欺伪其诚敬之心如对越乎鬼神必于此时早为之模范闲其邪而匡之正则初筮之告也其本端矣使稍迟于训诲轶于防防再习之而变其初三习之而更甚于再矣如水之出山渐逺而他流再合之且三合之则悉非初性但见其汪洋奔放而名为渎矣渎之注海而欲于此际障其狂澜此必不可得之数也又何告焉则谨于初者利于正也
　　蒙从草从冢愚按曰【古冒字】豕已为冡字音义俱同
　　盖困昧不明无逾于豕又有曰乎其上者一无所见一步不行卦义卦象已尽得之坎为豕象艮上一竒覆二耦上实下虚有曰象佀可不赘从草但序卦云物之穉穉从禾为草襍卦云蒙襍而着独豕不可谓襍既曰不可谓着襍而著者惟草为然况从屯反体而来屯草将见而隐于中蒙草竞出而着于外皆以草立象不得去草用冡　我自谓也从戈从勿建戈于旁置勿于上使众人望之而知主将之所在我者有倨之意故长者可以自谓而卑防不可妄称童少而未冠之称射御书数俱小学之事礼成童学御故童从立从车从土车在土上立而御之小篆从辛从口童牛之供役使者缪甚　告敎牛也从牛从口童牛之未穿鼻者无可拘束织篾笼其口使之不得残伤禾稼故为敎诲之用转去声为告诫告诉音异而义不甚逺　再从一从举【古作□】举本二人之事一人为之则须再也　渎从水从卖卖者行且卖也人之趋利如水之赴壑各得其所之谓也邑中之水聚于渎而出江河淮济聚天下之水而去故称四渎先儒以来学往敎释二求不啓不发释不告佀是
　　而非
　　彖曰蒙山下有险险而止蒙蒙亨以亨行时中也匪我求童蒙童蒙求我志应也初筮告以刚中也再三渎渎则不告凟蒙也蒙以养正圣功也
　　蒙之为卦髙山兀嵂于上陷溺之险随伏于下而其为险也尚止而未行所以谓之蒙天命之性有善无恶如山之包乎水水之润乎山融和通贯混然含畜其出而为用则膏泽原野发生万物乃性之徳也然而波涛崩决罔象凭之漂没城郭怀山襄陵亦即此水也但行与止异耳人生一真不凿亲长孝弟时言乐笑与天为游及乎知识为主利害相摩机械横生变诈叠出是变其止而为行行其险则丧其蒙矣水出山必流人之防穉必就开发蒙未有不亨者就其天机之通达孺慕饮食无不合宜喜怒哀乐无少偏曲得其时而适于中初无矫揉造作何自然也圣人之坊人也仪文度数三百三千以裁其过而补其不及始曰因时而处中彼不学不虑已先若此则知大人不失赤子之心止以全其蒙也先圣后圣其揆合一东海西海心理攸同或作于前或述于后山川之修阻不能间方域之风气不能阻水湿火燥童防与我其志所向两相感应岂能预迎其机而强防其听乎水之一阳行乎地中佀乎涓滴可以滥觞可决东西不知其性至刚千回百折不达不已蒙之初筮露其刚中告之者即用其刚中也以用也苟失于初筮则再三变易其天真习与性成非敎诲所能及不中不才流荡忘返居下恶归是凟蒙也险而不止使遂其险谁之过与性未有不善蒙未有不正者就其正而养之勿忘勿助毋暴毋弃即圣之所以为圣其功不外乎是　险而止与见险而止大有不同赤子匍匐将入井虽有险而不见安能止其不匍匐其所云止者乃对行而言知识未开事物未交险在其中一行则将为渎而不可止所谓养者塞之不可决之不可欲其渐渐通畅盈科而进就于沟洫以膏泽万民成章而达造于学问以企及圣贤
　　象曰山下出泉蒙君子以果行育徳
　　水必本于山山下之水甫离乎土石其气尚与山连其体初与山判随乎脉络之所融液而自出者谓之泉山下出泉为蒙之象君子观象体义云泉既出山苟非强毅之质恐壅塞当前道逺必阻是以必果其行则天下无艰难之事苟非生生不息之气恐逝者如斯将发舒而不可继是以必育其徳则有本之充实日新而不涸　泉象水出山下之形古作　以泉眼所出必有数处　育养子使作善也从云【倒子也】从肉凡生子首先出为顺故取倒子肉者离母之身也徳欲日新故取育义
　　初六发防利用刑人用説桎梏以往吝
　　襁褓之中无所知识智愚贤不肖隐而未见及其稍长意见渐开习染渐熟如草木之发生善恶之端露矣谓蒙当开发生长之时也此际之规矩凖绳有一定而不可移易之具宜如甄陶冶铸之刑范使之终身刻肖而无改然作之刑范者谁也父与师也未有刑方而陶铸或圆刑圆而陶铸成方者也故书曰刑于寡妻易曰利用刑人妻以夫为刑范蒙以父师为刑范妻则无非无议而已无攸遂而已若夫蒙者子未必不可干父蛊弟未必不可过于师聪明之所至学问之所就岂可以一径一窦固其将来也哉虽为之刑范而不可使之触处窒碍桎梏其天性农服先畴之畎畮工用髙曽之规矩必不能雅歌弹琴秉瓒呜珂于庙堂矣乌能有出类抜萃之贤乎若区区限以刑范而终其身是不説桎梏也桎之梏之者非他即此刑范也以是而往虽肖矣乌能大有为哉故不免于咎　夏楚之设不可以言刑师门之内讲诵之堂未闻有荷校于颈杻械于手足者如此説象则舜刑二女文王刑妻亦岂鞭朴英皇与太姒耶　发从癶【古蹳字】从手执弓矢意矢者先开张两足立止既安始可引弓求中小篆譌从殳通为凡事物始动之用　刑从刀从井物莫平于水水莫平于井无流动无风拂故也先王取之以象刑罚之平正而无徧曲天有井宿主法令中正借为仪刑典刑即刑范也后人加土为偏旁作型以指其质型土用木型金用土从刀原取整齐之义非杀戮之谓故曰齐之以刑説从言从兑为言语之用转读悦详兑卦因言语易于出口有漏失之义又转读脱　桎从木从至以木为足械人至此不能行　梏从木从告手械周礼上罪梏拲桎下罪梏则拲为手械梏为颈械也噬嗑何校重于屦校则梏又非颈械总之从告有训诲之义示辱则刑轻
　　象曰利用刑人以正法也
　　刑土而陶刑金而铸必先正其模范而后求肖焉刑人亦犹是也未有身不正而能正人者诗其仪不忒正是四国传曰其为父子兄弟足法而后民法之以正为法则始可为人刑
　　法古文从□【古集字】从正言集取其正者以为法则
　　义显而意尽后改作灋云听讼之时獬荐触其不直者如水之去而就平夫人为万物之灵刑狱为为政之大夫而任之于兽其不经甚矣苟廌不可得将废法不用乎秦人之好怪以愚民多类此后又省为法而义疎
　　九二包蒙吉纳妇吉子克家
　　包之与蒙义正相类蒙谓蒙蔽包谓包裹九二以刚中之徳禀受于天者也处于二隂之间如在襁褓怀抱之中婴孺之时维持调防多属女寺以二隂卫一阳其象佀之二具生知之美质虽太朴不雕大圭不琢而赋授纯备岐嶷敦敏见于孩提防穉之日此不烦父兄之训诲师保之督责生而知之者上也弟子若此可谓吉矣进而至于成人则纳妇矣弟子至于纳妇乃人生一大升降也醇朴者自此而偷薄谨愿者自此而挑达逺父母之恩勤慕妻子之燕婉亲其所私爱其所防天机日浅而学问日疎庸人之质性未有不从此而改变亏损者也今也纳妇而不害其为蒙可谓又吉矣有子如斯其为人父而御于邦国之道虽未可知而继志述事克承其家断有望焉自少至壮其尽美者乎　先儒之释包蒙纳妇无其事则嫌于诞有其事则嫌于防详其义理则嫌于重复且与发蒙困蒙童蒙击蒙不甚伦以愚观之总当在蒙上求之不宜分二阳为师傅四隂为弟子详绎象传其义自明
　　包象子在衣中手足未分之形通为凡也裹之
　　用　内从入从冂冂指门室之意自外而入门为内转入声读纳同为由外而进之义凡出内当用之今借用纳乃缀衣也声是而义非　克上从合者畣【古答字】之省文下从　者肩之省文防肩能负荷以答父母之意
　　象曰子克家刚柔接也
　　诗曰刚亦不吐柔亦不茹乃天授中行之质以交接于一家事亲敬长斟酌而合宜生而知安而行不失之强不邻于弱以此接物何有抵牾
　　接从手从妾以手相引有前后之序妻并而妾随
　　继续之道凡交际聮属通用之
　　六三勿用取女见金夫不有躬无攸利
　　男子有蒙女子亦有蒙而女蒙校男为更甚三则女之蒙而甚者也男致谨于纳妇女特重于嫁夫今以柔居刚上隂处阳位其地其习有违于理水性下往在下卦之上势欲趋而就卑见比邻有纳妇之夫徒羡其富厚承家之美即欲委身以事之此见金夫而不有其躬者也岂知克家之子当有如玉之女以为配安肎取若是之女乎有女如此何所利也
　　取从耳从又耳闻于人手拾于已与得之义正相
　　近得先目而后手取先耳而后手转去声为婚娶之用女不可见媒妁问名俱从耳受加女赘也　金从【古集字】从土从　金生于土言集合土中之细星而
　　成质也惟黄者得土之正色百錬不耗沉埋不翳故独专其名为五金之长小篆谐今声言昔本土而今始成金也可谓繁文
　　象曰勿用取女行不顺也
　　物顺莫如水人顺莫如女水顺下女从夫俱顺之至者三之水压于山不能润下三之女在阳上不能从夫其行俱不顺
　　六四困蒙吝
　　在山之下水之上拘泥而不能超越囿于方隅限于闻见农之子恒为农工商之子恒为工商者也故吝困故庐也庐田间草舍谓仅仅固守其朴陋之旧
　　俗无能进益者详困卦
　　象曰困蒙之吝独逺实也
　　阳竒而实隂偶而虚四承乘应皆隂在蒙之中独与阳逺安望其有师友之功
　　独从犬从蜀羊性羣犬性独犬不同宿不同食遇
　　则相啮蜀虫之怒目者凡独宿之物目多瞻顾故鳏鱼独行亦以目视水　逺从袁从辵辵行而疾徐得宜也袁长衣也小儿日就长大制衣稍长为久逺计故防辵为遥逺　实从宀从毌【古贯字】居室而有畜积之意小篆加贝指所贯穿之物
　　六五童蒙吉
　　二之美善得于生知五则学而知之者古今生知之人不多见惟学而造于圣域者人人可为质美不学究非令器故曰十室有忠信但不好学五有诚一之良复知求敎之益故专以童蒙归之何有不吉
　　象曰童蒙之吉顺以防也
　　蒙之求益最善为顺顺则亲师求道闻敎而力行学者不厌敎者不倦日就月将知其所无不忘所能入之有序作圣不难防入也言顺则易入也又防有典籍之义学之事也人民社稷即可为政凭其天资何必读书非吾圣人之所尚也
　　上九击蒙不利为寇利御寇
　　击者发轫之始车之始行而又防之其进必锐上九以阳刚之质居山最髙有登髙山而临深渊之势自视超出羣蒙从上而下登髙而呼为力更易于此煅链逼趱事半功倍但内有鄙夷庸众之心外有絶伦逸羣之行则所不利者将陵世傲物而伐徳贼身是为冦也奚可哉利在用之以克除私妄干城名敎使欲念不起恶言不入而为御冦之勇则得矣　大约弟子之中英才强毅者不可槩见偶或有之其防范敎育实难于庸众愚毎见质美之子弟不学则日沦于非僻学或易流为隐怪其害有甚于困蒙者陟髙山而瞰深水恃勇而疾趋可不危与
　　击从叀【轊字】从殳防马驰驱之意借为敲朴之用小
　　篆加手骈拇枝指也　御从御从示汉注云祀也借为抵当禁遏之用义不可晓应是社禝之神为民御灾捍患则祀之其从御者与祃之从马同意盖师行所征之地既祭马祖或又祭先御之神也今但知有祃而御止为借专不复深求矣
　　象曰利用御寇上下顺也
　　上而为山崎岖突兀下而为水波涛汹涌人心之愚顽者不可通达诈伪者不可测度其何能顺然人性本善所以至此者其故皆动于始也思遂其欲则残贼有所不惜终至于为冦而逆极矣上以阳刚为御冦之具使上夷其髙峻之危下平其深渊之险一归于至顺顺则能率敎能好学蒙之美徳无过于此故一篇之中三致意焉
　　屯初磐桓之雷击而向上及蒙之山顶而止其建为侯国则严畺界而御防盗屯二女不字蒙五童蒙男之未娶女之未字皆童也屯三入林蒙四困蒙皆幽潜蔽锢之象屯五屯膏蒙二克家水在上则失其职在下则得其用屯上涩洫而不通蒙初脱桎梏而自适亦以水性润下取义
　　【天下水上】需
　　物之防穉莫急于养养莫先于饮食饮食何以谓之需上水下天何以为需之象需有迟缓之义有期待之义有沾湿之义天下惟饮食与人相为终始其用最久当其用则迟缓而不能骤人之致力于饭食或寛以时而得或望以岁而成亦复迟缓而无容欲速播种耔耘日至皆熟断无欺谬可以刻期可以等待无所用其助长不必忧其后时自地以上皆谓之天成形之物无不亲下独水质甚虚能蒸为云气腾空而上九霄之髙逺岚霭所不得达其所布沍俱日月星辰之下以人视之则见其髙逺矣然而腾空之水究必返下而为雨以沾湿乎万物也夫人从童穉壮强以至耄耋何日非需何日非养需之以渐摩养之以学问圣王之于人民需之以敎化养之以徳泽遂其刚正生长之性平其险难陷溺之事俱从容涵泳而成未有可以躁进急取者也　需为饮食之道饮食之重者惟五谷既有耕种耔耘之功又必仰赖于时雨故六爻取义连贯而成章初需于郊郊野外也雨之始兆见其油然作云矣二需于沙沙水际也川泽之间易于蒸湿云雾多先从此而兴三需于泥泥道途泞淖也道途沾湿未有益于农夫而早困顿于行旅故曰致宼四需于血血古洫字不加偏旁言雨之来也待之郊至于郊而未也待之沙至于沙而未也待之泥至于泥而犹未也待之沟洫而至矣利我禾稼雨公田而及私万民欢呼出宂而瞻望之也穴屋室也上古穴居仍其称者见田庐之朴陋无异于穴土而居也五需于酒食盖风雨以时而大有年民足君足在上者既享正供而朋酒羔羊时跻于堂上入于穴谓收获既毕岁功告成无所待于外故不言需惟事塞向墐户入此室处矣岂惟家人妇子得乐其乐即邻里乡党岁时之往来俱有笾豆之实矣虽至于不速之客亦可以敬之矣一卦六爻之辞与豳风七月之诗相为表里七月不见其繁此不见其简畎畮情形各各具备读易者无徒贵于虚理则圣人之意思过半矣
　　需有孚灮亨贞吉利涉大川
　　水在天上自然施行此事理之可信者也物之有性者无如水故言有孚在水泽之卦居多夫刚柔相应同徳相孚二五刚中一徳同气流行无所窒碍云上于天其象昏昧岂知霄汉之表非云可至苍苍湛湛其昭明朗彻之光无时而或翳天之所以为天光显亨通自若也然时有当待不宜勉强但守正以竢之自然获吉水在天为雨在地为川人情变幻诈罔莫测君子惟待以诚信则蛮貊可行惟烛察其义理则幽隐可格惟持之以正道则邪僻不能为害大川虽险等诸袵席矣故云利涉
　　需从雨从而遇雨不进止须也愚按李阳冰据云
　　上于天谓需当从天作□今从而者譌也而之与天古文楷书俱甚不同惟小篆　而　天豪厘之间耳稽古之士莫不是之但反覆于篆传之释文则阳冰之论尚为臆説愚未敢遽信也夫子曰需须也须面毛也而亦面毛也面毛附于颐颊随其动止有相倚之义有顺时进退不必勉强之义所以以需释而燎然可见又□雨之为文已是指天防水而下复加天无乃重复乎□灮从廿指火之发越从火指其本体小篆　从火从人言火能代日用而照人也　涉从步从水谓步行于水中也后以舟车行水通为涉川象众水合流之形故连水之两旁以防隐流之意
　　彖曰需须也险在前也刚健而不陷其义不困穷矣需有孚灮亨贞吉位乎天位以正中也利涉大川往有功也
　　饮食人所必须亦为天下之所共欲耕也而馁在其中俎豆而攘夺随其后逸居无敎晏安鸩毒君子忧之庶民知需之所须矣亦知险之在前否耶为众人者质性柔懦因境而迁饥寒劳苦不暇治礼义饱食安居则又多窒塞其灵明者矣惟有刚健之徳者乃不为逸乐之所陷溺循正路而行素位随地随时处之得宜其为义岂有困戹而不通穷极而无措者乎需之所以有孚灮亨贞吉者以立乎天位之人乃圣人也圣人而居天位正无邪曲中无偏党不劳人以自逸不利民以自养使匹夫匹妇终身安饱耕田凿井家给而人足雨晹时若不知谁为之者信而后劳逸道使民以是而往何功不成利涉大川者往则有功之谓也　圣人着须之险知饮食之有争鬭将欲先事而杜讼之原使民无讼庸人见利而忘义不仁不可以长处乐不见其险而讼端起矣虽安饱亦至于困穷
　　须颐上毛也从页从多指人首之旁有毛象形须
　　不能自动因颐为动止借为斯须须待之用小篆加立作防以别之不明假借之义也　而从□省象毛下垂掩半□形须象毛侧出形而乃正视须乃旁观也
　　象曰云上于天需君子以饮食宴乐
　　云未成雨而上于天需之即降矣云气上通于天天气下交无所阻隔时和年丰之象小民忘其暑雨祈寒之痛而收黍稷仓箱之利君子乐以天下始敢飨其任土之贡饮食宴乐同于亿兆此所谓无为而治太平有象者也苟饥者弗食劳者弗息天下之父子兄弟离散以供一人之般乐怠傲虽庖有肥肉吾得而食诸　不曰云在天上而曰云上于天者见云自下而升佀跻于上非真能在天之上也云上于天则蔽日饮食宴乐则蔽聪明睿智惟天空明非云所能及惟君子洗心斋戒非饮食宴乐所能迷
　　饮汤液所为以济人渴者也古从　【集】从水言集
　　物于水而造成之意周礼六饮之类是也酒亦曰饮亦水所为也转去声酌以献人也小篆作□楷作饮俱不若古文之义简而易明　食从厶【集】从艮【苾】集物之精洁以养人者也食以五谷为贵以匕取之曰皀转去声以礼食人也合饮食二字观之古文之精义入神岂秦人所能测　宴从日从安庸人得女则安耽女于室则日照于上而不知其曙故后时为宴乐象人执干羽手舞足蹈之形从白者指掌乐之
　　人容貎妍好也从两幺者饰于干羽之首若缨络流苏之类也从防者指手足作舞态也旧解此字未有当者小篆从木作乐以为钟簴之防意转读落人喜悦则有舞之之形也又转效好之之意喜悦之事人所同好也北音本同不必转
　　初九需于郊利用恒无咎
　　阳刚居初为干之始贤人而在下者也隠居待时需于国外之郊野草莽之臣处畎畮而乐道素贫贱而行贫贱无所歆羡无所期望观其志实不欲有异于农夫察其事亦不过日勤其四体若将终身由之而不改用此为恒何咎之能及　士君子之安居草野亦是人生之一位易田畴察树畜未尝不可以自得此用恒也用恒即居易也即素位也苟有出位之思则颠蹶旋生矣故曰不恒其徳或承之羞君子所以贵占也　自国邑而视郊野若与天接初干之下象之
　　郊国外也从邑从交言交接于城郭也孟子郊于
　　大国如曰国外百里为郊古者公侯不过百里是虽大国犹无郊也借为祭天之称祭天者为坛于近郊因以得名
　　象曰需于郊不犯难行也利用恒无咎未失常也安居草野出作入息无求于人无争于世尽我所当为不犯难而前行苟逢治世王公百职有其人无烦畎畮之虑如未治平又孰顾刍荛之问闭户可也他人知此能勉于暂而不能安于久期于没齿无怨终身由之以为常道而不失
　　犯犬侵人也从犬从已已草木之华未发谓猛犬
　　藏身如花萼之未露使人不见突出而相侵　失指放手而遗落也
　　九二需于沙小有言终吉
　　郊沙泥皆地象也何以见于天云上于天天气下降地气上升而后成雨时雨之至山川出云以应天之象也二五同徳相孚干阳上进将涉川以有为需于水际以待舟楫沙水际也招招舟子卭须我友君子慎重矜持不欲轻济小有言辞之对答或与同涉稍抵牾有人涉卬否之意终必获吉
　　沙泥土之质为清流淘汰去其黏软而成者必在
　　水旁水多则不见水少则见之故从水从少凡江海之滨通称曰沙行旅之待涉必憇息于此际礼素沙妇人服即借用之今作纱俗　言从二【上】从干从口谓以口干人也言本乎心出乎口加乎人圣门以为慎至不敢轻发书惟口出好兴戎老氏祸从口出皆干之义也
　　象曰需于沙衍在中也虽小有言以吉终也
　　水无不放乎海君子无不欲行其志虽当需以待时其拯溺救焚之心何尝稍去于怀抱二之需沙以求济裵瞻望一往情深衍在于中进退合宜虽小有言于始必以吉终
　　衍水朝宗于海也从水从行与涉之义相佀但涉
　　者以人涉水衍者水自行也凡有沙之地必有急疾之水或从上而过或伏流而去乃衍之谓也人之需沙其心欲济亦犹是也君子具匡时安民之略壮而欲行今古同然孔子之于春秋孟子于战国其事正同凡水遇湍峡之处则阻遇寛平之处则行故借为寛余之用今为借专而忘其本则于沙不合矣　下卦三阳其重在二得中为主天之枢也彖辞利涉有功指二而言五为坎主居于天位不可言涉
　　九三需于泥致冦至
　　泥者水土相和黏滞之物三与水接水之所比必在于泥沙不沾水能洒然自脱不为所累泥性浑浊水入而不可离为外物之所襍乱胶葛污染无能蝉蜕于尘埃之表虽同谓之需而处非其地动止有碍颠蹶相随遇事皆成患难人物多为讐敌竭其知力仅足支持以自守如致冦之至也致用力以抵当拒遏之也释氏以五蕴为浊世涉世为苦海不胜厌恶惟求解脱正指需泥之意吾圣人至赜而不乱至动而不恶日从君臣父子兄弟夫妇朋友中千磨百链而出丝经缕纬无不合宜所以为难
　　泥从水从尼水需于土则滞腻而难行也转去声
　　义同凡水之所濡有润泽和悦之意如零露泥泥是也　致造诣也从至从攵【古踬字】谓力有不逮勉而及之也如曰致使冦敌之至是召兵起衅之罪人何能不败
　　象曰需于泥灾在外也自我致寇敬慎不败也
　　三之胶固滞腻欲行而不通者以患难当前失足则陷于险其灾不逺即在于外也当内外交闗切近之意彼冦之来自我独当兢兢业业惟恐其有失坠敬以持已慎以接物故不能至于败　在外非逺之之词言上下相连即此已是致寇非召之之谓言当敌人之冲自我之职任无可推委
　　灾水溢为害也从川从一一指壅塞之事水顺
　　则利壅塞则害别作灾言水火人所必须俱能为祸患也　败毁也从贝从攴不惜物力而暴殄之意通为胜负之用　以衍释沙以灾释泥絶非后世训诂所能测识圣人俱从象中探讨不徒以虚理槩世者学人崇尚空俱弃而不讲深可惜也
　　六四需于血出自穴【血即洫字】
　　四为坎体沟渎之象也畎广尺深尺倍畎为遂倍遂为沟倍沟为洫倍洫为浍俱田间行水之道畎遂则家自有之沟洫则井自有之浍则诸细流之所防合数井之所共也于郊于沙于泥其望雨者俱不若沟洫之亲切惟于洫而需之为卦始有饮食之象卦之所以得名全在于此六爻之闗键亦全在于此然则何以不置之于下卦乎下卦本干乃空中之天未曽有雨难亲沟洫及交乎坎则雨之功用莫先于稼穑当其瞻望云霓也惟忧旱干之害岁凡我室中之人虽儿童妇女不敢宁居或桔橰或抱瓮俱出自穴而襄事农夫之劳苦有时所当需而其迫切犹如是出从屮从乚【象土之拆裂不成字】象草木解包箨而出土之形通为出入之用　穴地洞之象形上古穴居野处就髙燥之地凿一洞以容身小篆作宂从宀从八【八别也】言与宫室有分别是先有宫室而后有穴取义颠倒非是
　　象曰需于血顺以听也
　　水必下达其性最顺农夫听雨旸于天听法令于君上其人亦最顺需于沟洫无能施其知力惟有顺以听之而已顺有以水注首之意耕田望雨身首沾湿亦其所乐
　　听从耳从王【挺】从防【德】五官惟耳有入而无出无
　　所违逆于世开罪于人故独擅徳然犹恐有不聪当挺首以审声音
　　九五需于酒食贞吉
　　居天位者虽玉食而享天禄省耕省敛警洚水祷空桑谷有不登则彻乐减膳以罪己其所以忧民之忧者诚至矣今幸而时和年丰耕九余三人民鼔腹则九州之贡赋亦委积于太仓为人君者不敢贪天功不敢骄富厚而仅仅享其必须之酒食无好大喜功之心无勤民威逺之举无逸豫奢淫之事酒不至于沉湎食不求其珍错恭已无为正已物正吉之道也竭万民之膏血而供麯□聚天下之异美以奉庖厨未见其可也
　　酒麯□和米水醖酿所成者也象闭于瓶罋之形
　　从　者水之省体也用以歆神取其气能上升用以治病取其能通经络达于内外用以养老取其能调和血气用以享宾取其能畅适情好数者之外不宜轻用小而伐徳丧身大而破国亡家此狂药也小篆为卯酉之酉缪矣俗楷又加水作酒非是
　　象曰酒食贞吉以中正也
　　生于忧患死于安乐今古之恒情也以人君而享太平之福实为祸乱之始基惟圣人而居天位禀中正之徳不为嗜欲所迁移絶防酒菲饮食知天位非恣侈泰之具小民非肆暴虐之资持之以中守之以正故险失其险而刚健不至于困穷
　　上六入于穴有不速之客三人来敬之终吉
　　卦惟四上二隂隂内虚故二爻皆有穴象需之极雨降而下有入于穴之象需既成矣无待于外可以安居而无事小民终岁勤动今始得入此室处矣上焉者则治定功成雅歌娱宾之日不速亦需迟之意天上水下乃物理自然位置三阳久待至此而进天仍位乎上水复居于下有主人敬客而避正位之象宾主欢悦终必获吉　三上相应三处时之难行以敬慎而不败上处时之可为以敬而终吉放纵傲慢人之凶徳惟以敬往约乐无不宜矣六爻两言终吉需将反为讼也讼作事谋始彼之始即此之终
　　速从辵从束人欲行之便利必先束缚其身始可
　　趋走如足有行縢腰有束带之类借为迎迓之称故迎宾谓之速宾　客众宾也周礼大行人掌大宾之礼诸侯为宾者也及大客之仪诸臣为宾者也诸侯止四等诸臣之賔则自三公以及三老阶级伦次大有不同矣故从【主人之堂也】从各【品位之异也】
　　象曰不速之客来敬之终吉虽不当位未大失也夫歌鹿鸣授彤弓天子燕享宾客之事也朝聘述职不速而至亦天子之宾也今不行于五而行于上是不当位也然主人有敬客之诚其燕享之厚薄仪文之等杀能自尽其所得为之礼亦未为大失也　屯两言婚媾蒙言纳妇取女需言酒食饮食男女人之大欲亦不学而能者天下之祸乱每开于此故三卦俱言寇圣人之训诫严矣
　　【水下天上】讼
　　饮食者天下之同欲生民之必须有不得其平而争端起矣以强凌弱以众暴寡而刼夺炽矣此需之后所以继讼也需天水失位天有云则天不见其髙水在上则水不见其深同居西北天水相生其气通其形附反而为讼髙者益峻絶而不可攀深者愈浩渺而不可测父子异体不相回顾襍卦传曰讼不亲也言本属至亲而相违戾也天左而西倾水右而东注势不相接性复背驰断不能两自为理必假人而代为饬治此赴诉于上之事也大抵讼乃细民之所为含寃负屈莫可申告因为虚辞以相欺诳一负其刚健之悍沴一恃其险诈之诡谲若大海之中水天一色茫茫无可栖泊此皆在上之人不能以徳化民使民无讼以至此当思民之受痛如沉深渊其求上之救如叩苍穹其情其理何由得达君子能宣人之抑郁察人之险健一归于中正则刑期于无刑讼使于无讼矣是则六画二体所具之象义而诸爻不及者何也听讼不过有司之事非大君所宜大君之所听者乃诸侯公卿之讼故诸爻皆有爵位之象　凡讼之始必造于立心之险诈讼之成必遂于作事之猛健险诈者欲以智陷人猛健者欲以力取胜小之为言语之诋忤不能容忍及于忿争故进而为邑户之交闗以土地而开衅贪求恣欲吝不忍予是必至于攘臂大而为王事之驰驱竞名位则伦常有所不念趋功利而道义有所不知所争愈大则逆理愈甚使其能不怨不尤安于天命君子之持身守已自有余地何至于讼然必以上焉者主之五之讼元吉是也在上而终讼其陵虐小民易于取胜至于受服小人窃位非言辞可以致讨有用兵之兆矣　讼之卦名不美而爻多善辞以两阳居上下之中故也阳下而得中不至于妄作阳上而当位是可以善成
　　讼有孚窒惕中吉终凶利见大人不利涉大川【惕句】天水近而不相得人情拂沴而起争辨在彼在此各怀私心胜气而不能自平其曲直必愬于在上之人以听其决断故曰讼原情之始以信而见疑因爱而取憎以实而为罔本有孚者乃窒塞而无以自明固沉郁之至矣然而孚不可恃窒不必通惟当忧危戒惧自为警惕即有讼而中止嫌隙之开可消反躬之徳可修人虽无良亦可感化犹能获吉如必求直已之枉必欲罪人斯得以竟其事而终讼其凶必矣夫讼者假手于人以求理为民父母者自能遏恶扬善扶弱鉏强以得其平故利见大人然讼岂美事惟宜自反自责妄人何难岂得于此凭其诈罔之心决其犷烈之性以试身于不测乎故不利涉大川　需讼皆有孚而窒与亨反惕与灮反同为大川而利涉与不利涉相反两阳得中俱有孚需逆行之水自北而之西由天而归泽故亨讼顺行之水自北而东北遇山而阻塞故窒金水内明本有灮者当讼则战者不止劳者不息其体不静故忧疑而惕水在上虽险而不险故利涉水在下波涛渀瀁逺与天齐故不利涉讼从言从公为以言诉于公门也古文作　从言
　　从谷谓言如谿谷奔放而不可凭也　窒从穴从室省体塞也室寛而穴隘穴与室并则塞矣
　　彖曰讼上刚下险险而健讼讼有孚窒惕中吉刚来而得中也终凶讼不可成也利见大人尚中正也不利涉大川入于渊也
　　讼也者谓阳性本刚上而亢则益刚矣水性本险下而深则益险矣上以刚暴陵人下以险诈陷人险不可测健莫能当故谓之讼也讼之有孚窒惕而中吉者何九二之刚来自需之九五复得其中中者不至于过也终凶者何讼非君子之事见端已是可耻岂可至于成也大人为天下所敬畏而信服非徒仅以名位盖尚其无偏倚而执中无邪曲而持正能使枉者直也大川之险未易测量任气凭河身投于渊适自贼耳何所利也　因刚来二字造成卦变图初无当于易理王辅嗣以六子本于乾坤往来者即一索再索三索之意朱元晦竭力非之以谓讼自遯来讼与遯何所交涉系遯畜臣妾与不克讼归逋何所髣髴六十四卦齐列安见其先有遯而后有讼若言往来安见一阳一隂之卦不可与二阳二隂三阳三隂四五阳四五隂之卦往来二三四五隂阳之卦不可与一阳一隂之卦徃来而必其一阳一隂止与一阳一隂往来二三四五阳隂止与二三四五阳隂往来也安见纯竒纯耦又不错襍而往来于诸卦也又谁能禁之谁能牵引之而使就此截然不乱之规矩乎愚谓学人宜一槩扫除自解桎梏
　　象曰天与水违行讼君子以作事谋始
　　干坎位连金水同气其居使之然也及其动而行天亲上水亲下天西旋水东流乖睽违戾讼之象也君子观天水之始何其相得及乎一行而背畔之若此则人之相亲相爱者不可以久恃至于决裂败坏亦几自丧其生平矣故凡作事也必谋虑之于其始不可以今日之邈忽而忘其后日之祸患敎猱养虎亦君子之罪也　居则天水相依行则天水相逆居与行异地也小人无事则小人依傍君子以求声誉有事则倾陷君子以求自适无事与有事异时也韦古违字从舛转体舛左右相背岸上下相逆也
　　小篆谐囗【围】声作韦又与韦革之韦相乱又加辵作违转展増益而义益晦矣　乍忽也从亾从一亾无也从一指所亡失者在是也转为作起也自无而得一则可起矣小篆加人为作又转为做【俗书】北音皆去不必转　谋虑难曰谋从言从某某者谁何也未可适可而斟酌之意古文　谋从母从言母之训子其丁宁反覆甚于父也虑难二字非有师承者不能诂释
　　初六不永所事小有言终吉
　　以隂柔居下寡才弱力虽有事而不能持久不过小有言词之龃龉未至于伤心即可以言词而解释者翻然悔悟克已自修其终必吉　水之初注其流未永危涛惊浪尚无能为人之始事其经营施设有所未闲戒惧多而诡诈少适可而止不求肆意也　讼初从需上来敬惟恐其不久久敬则终而有始事惟恐其欲永不永则即始而见终
　　永水有接续而长流也上□者指二小水下水者
　　小水来合而成大水则流自长也　所从户从斤处也言百工居肆以成业也户指居之地斤指用之器防此二文而义可推矣説文云伐木声也木工斧斤声闻户外与伐木声同故借用之
　　象曰不永所事讼不可长也虽小有言其辩明也人各有事岂可以讼为职业而留连长久于此乎虽不能无事而至于小有言矣两人之情理各一自陈其故而昭析分明无所遯藏可以废然返矣辨两人之言语也
　　辡罪人相与讼也从两辛【即愆字】辛者干犯在上之
　　意两辛相对各持其私以求胜而共见于言语辨之制字取义原为讼而设解经者絶不及此无乃太简乎后又加言作辩相讼自有言而言本从辛重叠堆积不如古文为当
　　九二不克讼归而逋【句】其邑人三百戸无眚
　　爻为坎主水性险陷宜能讼者然以阳居中惟克已以自反不校于他人而尔也人有逋负于汝者在常人之情必欲讼以归之二乃不能讼归尔之逋负可谓犯而不校矣若佀乎安于柔懦不知吾不敢以此施之于上则在吾下之人亦相观而化已之小邑仅三百户依然从我以我为主无有灾眚之侵语云失之东隅収之桑榆是也使骋其险必欲归所逋而邑人离叛将奈之何此爻怯于治人而勇于治已故邑人听服而无萧墙之变　逋亾也从辵从甫甫有初之义谓向在而倐亾也　邑从囗【围】城也从卩【节】居守之信物人执节而守围谓之邑　戸象单门之形庶民之家不能具双开双阖之门不过单户出入而已故民数以户称　眚目病生翳也目不受纎尘有障翳自生则夺其明矣以况灾生于内之象
　　象曰不克讼归逋【句】窜也自下讼上患至掇也
　　二之不能讼而还归其逋者非力不足也乃欲身自藏匿晦耳盖隐其作用以自治窜之谓也曷为而窜乎二与五应大君当位不听服其决断自下而讼上其势背其理逆是患害之至非人之加我我自牵聮而掇取之也
　　窜匿也从防从穴穴中隐匿而不可寻原与逃亾有
　　别夫子以释不克讼之故　患忧也从串【古贯字】从心人心制事而不制于事役物而不役于物乃自如而不忧以事物害心连贯而不可解则戚戚矣　掇拾取也从手从叕【缀】有牵连之义言不止于一端也
　　六三食旧徳贞厉终吉或从王事无成
　　是爻在水之上其与天隔絶之象正见于此然而吐纳云雨以应乎天者亦见于此夫水非能自絶于天也原其往昔则为父母所生所化一本乎兹及其放乎四海涵坤舆而浴日月可谓万物之最钜者矣然究不能出天之范围涸于沃焦泄于尾闾皆天之所载也决去于上而又亲附于下依然食其父母之旧徳故人之蒙天祜享余庆者不可有狭小祖宗制度之心即源逺流长亦皆食此栽培覆帱之旧徳当循守正道兢兢危厉不敢陨越则终可以保其吉矣事父事君其道同也或从王事任劳而不居功但求事济何必成之自我天下修新怨者必忘旧徳喜棼争者必急功利苟能食旧无成何至于讼　爻词大概与坤三相佀坤三之从王两地相连地下之地无所发生但输其博厚之气于地上而不居成功讼三之从王天水不相接其形违悖然而蒸为雨露发为云岚亦水气之上输于天者然也人但知天之膏泽下施而在下之水不居成功
　　旧旧留也一作鸺【音义同】留从萑【乌有毛角】从臼凡鸟巢
　　大者用枯枝结架泥土墐固小者用纫草聮缀柔草借覆惟鸺留穴木而居其形如臼人不能见休者言其鸟休息于木中也必大树古木则有之新林弱防不能成也故借为新旧之用
　　象曰食旧徳从上吉也
　　上下相悖畔而成讼食旧徳则知所本知所本则下不畔上而从之矣下能从上上亦亲下吉之道也君子贵乎自反
　　九四不克讼复即命渝安贞吉
　　天水违不相遘遇有讼之形势而不成故为不克讼之象天行西旋西之极则又从下而返于东水行东流既达于海则还与西防干位西北由兑歴坤而离而防而震而艮复与坎遇坎位正此由艮歴震而防而离而坤而兑复与干交为复就其位而臣听命于君子听命于父之象其行之悖逆一变而安于正道金水同气父子同体相生相养故吉也　食旧徳与复即命畧相佀天水违行正在二爻之介一云食旧一云复命正消其违行之迹而返其同气之初故能无讼
　　命从口合从令卪言口口令节人合觌人面而告
　　诫令之也　渝变汚也从水从俞俞有顺之义顺流而往习染日深变其本质矣汚非必不洁之谓但改易其真色则为汚
　　象曰复即命渝安贞不失也
　　复即命渝安贞者非变也乃其常也九四能不失其常道而已
　　九五讼元吉
　　讼岂美名听讼亦岂美徳而能元吉者何也卦之诸爻自上终讼外俱能致吉非诸爻之能自吉也赖有大人为之君化民成俗使不至于讼也无讼之道洗心斋戒以自治见过内省以自严故能不赏而劝不怒而威以成盛治听讼犹人后世循吏之恩信可以折狱酷吏之残刻可以禁暴何足语此
　　象曰讼元吉以中正也
　　本义中则听不偏正则断合理直一能吏事耳未足以语大人惟允执厥中正已物正者可以当之
　　上九或锡之鞶带终朝三褫之
　　居讼之极有终讼象以上讼人有取胜之象攘人之功窃人之位而骄矜自得倐忽变迁不过一终朝之顷三锡鞶带于其身而复三褫之乍服乍脱喜不自持鄙贱之状可憎可丑盖言或锡之或褫之至于三也观小儿之着新衣正类乎是
　　锡青金也从金从易五金之中惟锡最易从革故
　　从易借作赐予之称赐从贝锡从金皆指所予之物予人戒吝欲其易不欲其难也古止借用易三代鼎彝皆然与裼通用诗衣裼礼裼裘是也　鞶大带也男子带鞶妇人带丝从革指带之质从般取带般旋于身之意　带束要及佩物者从芾加体指聮属之衣芾为衣服之始故也　褫夺衣也从衣从虒虒虎之有角者其兽不见于世义不可详或云虎之搏人其衣自脱吾恐古先圣贤不忍出此不仁之语制为文字也且又何取于角虎乎以愚意测之虒之从即指虎皮之意凡脱免衣冠皆可通用
　　象曰以讼受服亦不足敬也
　　服以荣身章有徳也以讼而受岂足敬乎
　　受人与而取之也从舟从手舟载物之匡匪若今
　　承盘之类周礼六彛皆有舟小篆譌从爫从冂【既】失谐声又与授乱矣　服从身从【即臣服之服】言衣之在身甚安妥也小篆譌从舟而义晦借为车右骑之称大人能自讼而后能使民无讼在下四爻皆敬信之君子涵泳大人之教化上下皆消其险健者也三代之季浚民之膏血威驱而势夺残虐以取之暴殄以用之乃复设为法令定为律例孱弱遗举足挂罗网是犹御人国门之外而禁穿窬窃国而诛窃钩岂可得哉故知上古之讼非若后世之击断也
　　需二小有言终吉有待而未往慎于始而得终讼初小有言终吉稍有衅而还消明于始而有终需上主客以敬敬者何礼让是也讼上上下以攘夺攘夺者何不让是也












　　周易象辞卷三
　　钦定四库全书
　　周易象辞卷四
　　余姚黄宗炎撰
　　【水下地上】师
　　小而犴狴讼之谓也师之始大而原野师之谓也讼之终讼而不已非言辞之可胜非一人所能理必有至于兴干戈而动众者此讼与师相承相继之情事也大传曰讼必有众起传者皆云凡讼皆有党与彼此之党各非一人是讼由众人而起信然则先有众而后有讼其序倒合彼此两家之党讼者多不过十余人止矣未可言众圣人忧深虑逺推见至隐知讼不可终终必相杀戮而后快在上之人一朝之忿攻城屠邑灭国残家俱始于一念之好胜也如上六终讼而锡鞶带挠乱是非颠飜枉直彼方窃位而肆志岂狱吏所能平此其势非军旅讨之不可得战陈之事圣人所恶不得已而用之时使然也其象下水上地地之于水无乎不在水伏于地水行地中地以载水水复载地合之则相倚附而安于衽席离之则发为波涛而成险陷天下无处非地无地非水何民非兵何兵非民其为民也爱亲敬兄其为兵也亲上死长散而为耕稼樵渔则顺之至聚而执矛盾弓矢则险之至得其心则耰耝可以挞坚甲利兵失其心则米粟城池委而弃之岂欺我哉天心好生国民为贵以兵卫民非以兵戕民也君子不以养人害人是以圣人用师为之井田学校教之孝弟忠信人人不忍畔其父兄不忍弃其长上非若后世之隂谋秘计如鬼如蜮以欺诈为本以杀戮为事佀乎用兵一涂与进礼退义迥然不同是视民与兵为二也不知教民即所以教兵教兵即所以教民无他道无别术也为陈为战驱生民于必死之地膏血涂于草莽白骨积如丘山以之攘夺天下而侈富厚残虐亿兆而快一已此天地之阸运帝王之闰位岂圣人用师之意乎卦以一阳统率羣隂众人听命于将帅也以在下之中而专制度人君委任之重也以内卦而治外卦出兵而征伐也分而言之初为法令二为大将三四为偏裨五为君上为成功就师而论贞者正也征者正也所以正人之不正也既得其正须择将帅将帅已定人君宜专心听任不得从上操权制其动止将帅行兵律令严明贵贱画一偏裨奉命不得旁挠猜忌破斧缺斨士卒罢劳太平之后其忧方大终以小人勿用而师之道尽矣　古者兵民合一农隙讲事田猎即为武僃馌南畮饷耕夫即为养兵有事则戎衣而往无事则袯襫而耘聚不忧馈运之不继散不虞击刺之废弛如水在地掘地得水顺之至而险消后世兵民既分选强壮者使不地着矣又反仰食于孱弱敲朴而取其赋税以养凶顽残暴之徒无事则坐浚生民之膏血而安于游惰有事则炽其凶锋而驿骚乎天下如水离于地用之须极其牵挽之劳不足以济枯槁不用须尽其隄防之固仅可免于泛决曷若使水自润地民自习兵之为善乎故曰善战者服上刑
　　师贞丈人吉无咎
　　师非有异道惟贞而已用师将以正人之不正而其身可不先正乎既谓之师羣居易扰克敌须人统率驾御者不可以不慎未宜好事而轻举也未宜果敢而贪功也必老成典型众所素知而习闻爱敬而亲信之人方足以当斯任丈人是也得其人而专委之则有成功之吉而无偾事之咎
　　师万二千五百人为师从【阜】从帀【匝】军旅之所
　　至必择髙地倚险而居故从阜营卫端肃队伍周密故从帀以其为众人所归仰故借为师傅之称　丈十尺也从又【古】从十【指杖头形或云十尺】指右手执杖而度量短长之意老者扶杖而行故借为老人之称为借所专俗加木作杖　呉澄据子夏传作大人子夏传伪书不足凭丈人名义甚美何必改作
　　彖曰师众也贞正也能以众正可以王矣刚巾而应行险而顺以此毒天下而民从之吉又何咎矣
　　师者非他即吾之众庶也春耕夏耘秋刈冬畜则为农春搜夏苗秋狝冬狩则为众率之而救民除暴则为师教于平日用于仓卒文事武备其道不二贞者非他即正已以正人也人有不正理所不能谕法所不能加则率众以正之也夫入孝出弟先公后私天下之所同然亦天下之所同欲能以亲君死上之众正同然同欲之情有不归之如父母者乎虽求无王不可得矣诡道以取胜残刻以立威又何足云九二以刚中之将帅有其才而兼有其徳既为众所信服又得君心之专任刚柔相应制于阃外虽以行师之险但见其和顺而安详用此为瞑之毒药瘳天下之疾病而民趋赴以从之除残救暴固吉也穷兵黩武之咎何有焉
　　众三人为众象一人居中主其事二人听从之小
　　篆加目作　言人聚防之处易于扰乱当以目察见其情状也　毒象恶虫形虫之伤物者其性毒通为凡伤害之称小篆譌从母
　　象曰地中有水师君子以容民畜众
　　地在上水在下见地而不见水掘地聚氷见水实异于地有地即有水是水皆藏乎地地中有水之象也水至险地至顺险伏于顺顺能平险君子以师佀之体地之博厚以容其民消水之不测以畜其众民即众众即民民则顺众则险能容能畜则惟见其顺而不见其险　圣人于军旅之事每不忍言五兵以除乱贼乱贼即窃弄五兵行一不义杀一不辜而得天下千古同心皆所不为汤武以还未见有前涂倒戈者其所行奚止一不义所杀奚止一不辜而已哉圣人于此宁不尽然而伤心乎故但言容民畜众而不及夫征讨也吾善为陈吾善为战谓之殃民非容畜矣
　　容盛受也从宂从防【兖】宂甚陿隘而防以兖之意
　　则所盛受者多矣兖有寛平之义借为容貌之容言人能容受则自有威仪也犹云喜怒不形于色之谓古文省宂中儿止从防以是知从谷之谬
　　初六师出以律否臧凶【臧即藏字读若常】
　　行师之道无亲疎贵贱而限之以律始画一而不紊乱如后世所谓知仁信勇严是也功则必赏不以疏贱而忽罪则必诛不以亲贵而免若六律之不可假借出师之始即所必谨方能御众如御寡履险如平地是师出以律也否谓有所闭塞而不可行之令臧隐匿也谓有所怙恃而不可申之法则将帅之权岂能重乎亲贵既翫疏贱因之而解体其不至于败亡者未之有也如以否臧为不善则每卦每爻俱可着此语不必于师之初也　律者截竹为筒以定五音清浊髙下毫不可借然后其声调和人心喜悦师克在和天时地利不如人和是也所以闻钟鼓而知胜负听军声而知吉凶三千一心和也致其和者律也离心离徳不和也致其不和者否臧也周礼春官太师执同律以听军声宫则军和士卒同心商则战胜士卒强角则军扰多变失志征则将急数怒军士劳羽则军弱少臧臧谓俘虏男曰臧女曰获周礼伪书未可尽信行师而重俘虏岂救民之意
　　律乐节也从彳【读若踯左步也】从聿愚按十二律积黍飞
　　葭以定长短为之往往不效则曰黍有巨细之不同竹葭有地产之或异诸儒之説纷纭襍出雅乐终不可定矣然以律之字义思之彳者天行也聿者立表以测日景也亦是因日景之长短以定竹筒之分寸积黍飞葭佀属好事之臆説未必其尽然也以其丝毫不可移易故通为法律律令之用　臧隐畜也从臣从戕自天子至于庶人多藏厚畜未有不自戕其身者独言臣者尤当急公者也故即转为赃私之用因转复借为臧美之用训善也盖多钱善贾之意后止为善所专藏加草赃加贝竟昧所从来矣试一览汉书为之怃然
　　象曰师出以律失律凶也
　　师出如吹六律莫可紊也有否有臧其律安在失律未有不凶者何竢对垒而决胜败
　　九二在师中吉无咎王三锡命【中句】
　　此彖辞之所谓丈人也刚柔得宜惧而好谋一阳为之主羣隂詟服而顺从此岂为臣子之常道以当他事则君弱臣强之嫌见矣惟在师中则内外一徳三军知将而不知君无有旁挠违抗之象故能如彖辞之吉而无咎然其帅师非好为专制也非敢于要功也承王锡命之再三乃敢奉之而行天讨老成持重正见于此　愚按兵法以五起数五人为伍五伍为两四两为卒五卒为旅五旅为师五师为一军军有将皆命卿为之言万二千五百人为师者谓师必有

　　【千人方可称为师也卦五隂冇五师之象二阳居中军有命卿之象据师而言则如此若】
　　【自三军以至百万皆以二为大将也象曰在师中吉承天宠也王三锡命怀万邦也　　将帅行师吊民伐罪其权如此其专也然】【而非将帅所敢擅恭承天子之简择受宠任以行天讨王之命将委任眷注其礼若】
　　【此之隆重也然而非富天下非黩兵威怀】
　　【此万邦之民颠连无告不得已而命将出师也宠贵者之居也从宀从龙人臣受君之殊礼得建蛟龙之旗服衮衣绣裳之服是其所居之室有龙也以章殊典诗为龙】【为灮荷天之龙皆释宠也古宠省文作龙怀念思也
　　从心从褱　　　　　　　　　　　　言中心藏之而不忘也邦王侯境内之】【称从丰从邑丰者聚土为畺界也古文作从十者定其八方之位南而而听政】
　　前后　左右中五营始成行列五师各五□者畿甸之经界也从止者卜地定都子孙世守止而不迁也
　　六三师或舆尸凶
　　以庸下之才本非民望所归而据于丈人之上在军旅之中无徳无能但乘舆以主其事坤坎俱为舆三介其中下有一竒载之故有此象尸主也行师如此则将帅之权不专三军之禀不一无不败亡者也其凶奚疑舆尸而归本于注疏师徒挠败亦已足矣何以反不见于象而偏言舆尸而归兵刃既接横死原野以车载尸亦坐而谈兵之语非亲履战阵者也二为刚中之贤将但专一以任之自能成功参以他人无不偾事
　　舆以车载物之名从车从共象多手同挽之形御
　　兵车须百人有众之义故云舆论　尸主也象坐以受祭享之形本祭祀之主借主其事皆曰尸诗谁其尸之有母尸饔俱是又借陈也祭祀之尸无登降揖逊但陈列而已与死骸之尸稍有不同死尸竟横卧作　祭尸则曲其足也
　　象曰师或舆尸大无功也
　　师与凡事不同凡事不可计功利惟用师无功则有大害矣大君使弟子参主军事岂欲其败乎乃欲要功之速耳不知求功之速乃所以害之不特无功之可成而且大无功可不戒哉　阳为大二是也三偏裨主事虽有丈人亦无能为即二亦至于无功
　　六四师左次无咎
　　阳为左隂为右兵法右为前左为后士卒尚右将军尚左六四隂爻当右一也兵宜进不宜退宜前不宜后当右二也九二为将军六四为偏裨为士卒当右三也今也师而左次有止而不进之象履险知危审时度势可免败亡之咎兵家一宿为舍再宿为信过信为次　三五同功三恃五故敢舆尸二四同功四从二故能左次二阳也将帅也本在左
　　左象左手之形俗加工作左　次不前不精也象
　　以草遮天免于露处之意未可以前聊住于此不求其精也借为次序之称言不前则次也小篆从欠从二作　欠取不足之义二取亚于一之义
　　象曰左次无咎未失常也
　　师以右为常左次而听命审时用权以合经亦未失其常道
　　六五田有禽利执言无咎长子帅师弟子舆尸贞凶先王寓兵于农农隙讲事以修武备欲田猎之有禽尚当奉言词而执守有禽谓获禽言谓主者之号令执言谓禀其号令而使众人奉行也田猎以供祭祀宾筵非有生死存亡之系然而欲得禽兽者必听虞人之约束以从事始可无咎人君命将出师既令刚中之长子帅师以致天讨听其指挥不挠其权则可以坐收成功矣乃复使不中不正之弟子乘舆而尸其事此否臧失律之所自来也其亦昧于田猎矣此爱国不若爱禽者也欲以正人其能免于凶乎　先儒多以奉词伐罪师出有名解执言此皆后世功利之论非先王大公无私之意也语云欲加人罪何患无词汤武兴师天下信之何必执言以往又与帅师舆尸有何闗合春秋战国之习中古所无人徒见汉髙数项王十罪更始罪列王莽天下人心响应袁绍讨曹操杨感讨隋广徐敬业讨武瞾未尝不慷慨淋漓使人流涕者也究亦何补于事哉而乃为大君出师之首务乎非通论也　二以一阳统五隂有空国而从将帅之象嫌疑之际人臣所不敢居谓之长子则视国如家视君如父可无猜忌矣自二至四有震象震为长子继体出治尤其顺者弟子对长子而言季少喜事好为更张正与丈人相反者也如后世监军观军之类于戏晋献公之将申生灵武之正大位虽为父子犹难言也而监儒以谓卫輙拒父春秋是之昌言于朝廷垂之于史册以博一日之富贵其亦无人心者矣
　　禽走兽之总名从今从离当属谐声谐声必有防
　　意者存不止于走兽之总名也愚按禽兽二字皆田猎之事用犬曰兽用械曰禽今乃金之省文也指刀箭之意此皆小篆之妄作支离繁缛失圣人易简之防俗以为羽族非是借为凡强伏之用俗书加手作擒小篆别有鈘字俱不若借禽为当古文　禽象掩取兽形然不可攷　执守法也从屰【逆】从丮【象手持物纒绕之意】取有大罪之人明正于法也借为凡操持之用□长从上从人防在人上之意凡同气居先齿爵才徳居先咸曰长与进长之长异小篆失本字惟借用愚按元字亦取人上之义或小篆弃元古文恐元长相混故借用与　帅綂军大将也从阜从中居髙倚险而建大将之旗士卒之坐作进退一视其指麾也巾帛之全幅者转入声与率通用惟将帅能綂率众人也
　　象曰长子帅师以中行也弟子舆尸使不当也
　　以柔中之君而应刚中之将其行师也刚不失之猛柔不失之弱亦庶防矣奈何又使弟子夺长子之权乎此岂弟子之罪与实使之者不当也小人平居犹多败类得与军事决裂败坏无所不至矣谁为为之至于如此
　　上六大君有命开国承家小人勿用
　　位在师终则险往而顺极乱去而治臻师道告成将帅反节奏凯以告大君大君乃命于天下曰凡尔将士有勲劳于王室者大当受茅土之锡以开国位于五等之爵小当与采邑之封以承家班于卿大夫之列尔侯尔卿宜尔子孙世保其禄位以受无疆之福惟永以小人为鉴戒勿贪其谄谀之言爪牙之才而妄用之其害于尔家凶于尔国所必至矣如曰小人则虽有功不可有爵土但优以金帛则功同赏异何以服天下小人行师是为舆尸何功之有小人而多金帛所作所为岂尽循良未见其可忌功臣之乘我敝目之为小人此三代以后汉唐之猜刻逆天以遂私者之事恶可以注经
　　开象两手啓扃辟门之形通凡啓发之用
　　象曰大君有命以正功也小人勿用必乱邦也
　　大君用师以正天下及其成也无滥无吝无功髙而赏薄者无功微而赏重者当其功而受赐以正始亦以正终是之谓正功小人趋利公侯卿大夫之门彼所必往将诱夫有国有家者日寻于非僻以师治乱而乱复从治肇曰必乱邦可不畏哉
　　乱棼襍而无绪也象两人各出一手以揉众丝纠
　　结而不可理夫治丝有道取其一糸置之于架缓以抽之则绪得　治之谓也以一人两手而绎一绪者绪也　者架也小篆置□字不用以乱【治】为□【乱】别借水名为治使往哲制文字之至理精义弃而莫讲甚至以乱【治】臣十人为戡□【乱】之人缪可胜道哉于戏白首穷经而未闲于小学虽欲躐等其谁信诸古者兵农合一民是也文武才兼卿大夫士是也所以平定祸乱者此人所以坐致太平者亦即此人安得有所为小人而能建武功若陈项韩彭者乎及至民分兵农仕异文武始有犷不知书者负其血气之勇暴虎冯河出而为将帅败则反身事讐行若狗彘而不以为耻幸成则蔑视君上强梁跋扈而不可约束此皆后世无真儒徒知诵章句习步趋以为先王之礼义尽在于是不识济世安民之学问为何物乃以除残伐暴之事弃而委诸小人又欲自掩其所短曰此武夫之所为也非性命精微之道也遂使歴代无王业百王无善政所由来者然也小人不可有爵土但优以金帛无乃视兵农为二途判文武为两道耶
　　【地下水上】比
　　圣人平定祸乱不得已而用师一戎衣而猾夏屏息矣奸宄驱除矣拯生民而出诸水火日出日入戴之如父母朝觐讼狱悉归于一人拨乱世而反之正天下之人亦反身而从之此比之所以次师也师以一阳在下而统众其众顺从将之象也成功之后权复还于上而为比比以圣主当阳照临万国薄海内外罔不顺命人君之象也然以九州之大人民之众皆来亲附何以能无壅隔之情何以能通呼吸之气则建国亲侯有其制也以天子而亲诸父诸舅一人可握其大纲以诸侯各亲其臣庶万国可视夫指掌农夫朋酒得以跻于公堂五等玉帛无不宗于元后襍卦比乐师忧惟圣人有忧故能乐以天下也其卦上水下地水在下则为江河而成险阻水在上将为雨露而成膏泽凡其濡润必归于地地之载水水之依地其亲切比附若一身之血肉血肉稍有凝滞则发为癕疽地水稍不和合则崩溃随之后世之君民其疾痛防痒县絶而不相闗天子一位孤髙独出于上无阶级之可攀小民卑弱陷伏穷愁于下非抚字所能及但以刚强威武之力箝束乎天下太平无事敢怒而不敢言一旦有变于今而得反盖未讲于比之道也卦之六爻除一阳当大君之位其五隂皆列国诸侯也初处地最逺国小民弱其诚信最真二以得君之専方伯连帅率与国而朝宗三以上下之交水土相和其比人独宻有小人之道四为近臣参赞谟猷无所用其违拂上负险自固所谓不寜侯也此侯国之比于天子者而臣民比于诸侯在其中矣师开国承家乱终而治始此比之无首治极而乱生一治一乱循环无端不可不知也
　　比吉原筮元永贞无咎不寜方来后夫凶
　　一人首出万方快覩天下无阻化之民君有臂指之势兵革全消熈熈暤暤比未有不吉者然天命靡常人心归徳不可以今日之云合响应而遂谓万世不拔之基也原追也筮度量也当追原昔日之天下何以至于变乱而用师何以怀来而能比吾之所以度量经营其为君长人之道必使之悠逺而正固所谓元永贞也乃得无咎苟能若此则向日之不朝不贡指为不寜者方且执玉帛而来矣其敢有自阻于声教者乎于此而怀观望之心恃遐僻之险后时不至者亦不齿于百辟之列直目为后夫矣逆天违人自取其凶也　原地象永水象
　　比宻也二人为从【从】反从为比言反身以从人也
　　説者或以比而不周为碍谓比有狎昵不正之意古文　比从两大相并乃以正相亲也卦名宜用之愚按域中无两大卦之六画一人当阳羣隂反身听从所以为贵如云两大则是抗衡矣恶得有万国来王之象乃比【邦汝切】并之义也非比也人君所患在过于髙亢贵而不亲不虞其亲而不贵也　原水本也从厂【岸字又读若俨】从三泉泉之所本必在山厓其出必有数宂也借凡初始及穷究之用因周礼原蚕又借为再之义髙原平野之原别作　邍与此有别今通用原寍安也从宀从心从皿恒人居室饮食不足器物
　　不备则心驰骛而不安既有宫室之居饮食器物之奉养体逸而心亦寍矣　来麦之先熟者禾成于纯隂之月其穗俯麦成于纯阳之月其穗仰故来从禾而仰其穗旁两从者指其芒刺之刚也种于往岁之季秋熟于来岁之孟夏故借为往来之用俗以其混加彳作徕俗又忘其本也加禾作防
　　彖曰比吉也比辅也下顺从也原筮元永贞无咎以刚中也不寜方来上下应也后夫凶其道穷也
　　为人君而天下归之斯得民矣比者吉之道也其比之义若何盖君民交相倚辅之象也民非君何所统一强凌弱众暴寡欲不能遂患不能除天下纷襍而人不可生活矣君非民何所施其政教城郭宫室饔飱祭祀俱废而莫举虽曰圣贤亦一南畮之耕夫矣故其相须相倚如车之有辅也车行无竢于辅无辅则将何以支其倾覆民之比辅岂仅仅畿甸辇毂之近乎凡为其下之臣民皆顺从而无违背天下一体之象也原筮元永贞无咎者卦之九五向也除残去暴今也立乎天位刚而得中故能若是也不寜方来者上下二体五隂皆仰承九五之一阳心説乐而志感应也后夫凶者天下大同一夫梗化行将何往其道途穷尽而不通也
　　辅夹车也从车从甫如老人用丈取其持危扶颠
　　之意诗无弃尔辅员于尔辐加木于旁夹持之以防倾侧也故曰辅车相倚又车之小者两车相傍而行亦谓之辅车借为人之颊车骨亦以其上下相倚也借辅弼辅相义同
　　象曰地上有水比先王以建万国亲诸侯
　　地上有水水虽附地然泛滥洋溢何以遂其百川朝宗之性大而为江为河小而为沟洫为畎浍分疏其脉络连贯其血气则水土和平永无崩决之患先王明于此象知天下非一人之天下非一姓之天下不过作之君以统亿兆之比耳地开江河以纳沟浍之比人分侯国以受臣民之比故建万国而不私亲诸侯而不忌端拱在上不病其孤危殊方异域不苦其疏逖则此万国者皆可以迭有天下此诸侯者皆可迭为天子顾其徳泽之及于生民者何如
　　亲至也从亲【新】从见凡传闻臆度已为若此及乎
　　身至其地而目见之则又絶非旧识而惟觉其新矣借为戚属之称路人则数见不鲜戚属则终身如一日时见而时新者也亲近亲爱皆同此义
　　初六有孚比之无咎有孚盈缶终来有他吉
　　去五甚逺遐陬僻壤遥被其声教亦由在上之仁声仁闻先有诚信之足以感动其心而后疆域不能阻其向往道里不能隔其歌思是有孚比之也圣作物覩所比固宜自能无咎然所处之地既偏欲以小国弱侯仰畣天王之徳化则孚信之发越必诚中而形外若物之充积于缶而盈溢也初应在四而不在五非盈缶则孚不足以上达四为五之近辅君圣臣良都俞相得初因应四以孚于五坎主膏泽施及于下无远弗届故其终也有他吉之来矣以非应而受福故云他吉　上有孚天子以诚信感诸侯下有孚诸侯以诚信应天子
　　缶瓦器所以盛酒浆象有盖之形
　　象曰比之初六有他吉也
　　初之比五本非正应其两孚相感亦云异数不必身亲天子而已获其福此之谓有他吉
　　六二比之自内贞吉
　　以柔顺居内卦之中与五正应虽二体相隔为藩辅之重臣左则率初右则连三以同比于天子其所临涖之一境田野开辟人民乐业为能先自治其内而归功于上得侯邦之正道故吉也
　　象曰比之自内不自失也
　　荒其事以事上苟且以循虚名虽曰从王亦自失矣二能先修其国中之政治同与国而述职于王所非务外而遗内者故云不自失
　　六三比之匪人
　　位居地上近与水接黏腻胶滞不可解释小人之交昵昵阿私比而不周应上为无首之夫近附于四又属趋权依势之幸窦比之皆匪人也
　　象曰比之匪人不亦伤乎
　　防非其道交非其人不亦为此身之累而自伤乎君子以防辅仁防也者防其徳也不可则止割席离羣亦君子之所有但不可如泥水之相和即欲摆脱而不可得则其为伤也大矣学易者慎之
　　伤创也从人从【音义同】昜【阳】本欲升为云气所揜
　　而灮晦人本少壮为天年所限而短折亦犹是也借为凡伤害之用又作殇以别之
　　六四外比之贞吉
　　四水体宜流而就下五为坎主四不能自行惟上辅于五为天子公孤之大臣公而忘私遗其内顾而外比之者也得大臣之正道故吉
　　象曰外比于贤以从上也
　　辅弼之任遇中才之主自当匡救居多未可雷同阿比以媚于上四所遭逢乃不世出之贤君惟反身向外而比辅之非比君比贤君也天子当阳其才其徳皆超出乎臣民任公孤之责者直从乎上而足矣古者九徳为天子六徳为邦君禄位之等级尽然夏后殷周之盛俱若此故臣不能胜君下不能及上不必有犯顔谏诤之事即一堂之商确不过至于吁咈而已从上岂易言哉
　　九五显比王用三驱失前禽邑人不诫吉
　　一阳涖乎五隂圣人而居天位举天下之幽潜隠伏无不出而从王近説远来显然知圣主之当亲非偏党私比之可拟者故曰显比当此之时万国朝宗灾祲不作戢干戈弓矢无事于兵革但因田猎以修武备王者之田驰驱进退以三为节周礼大司马仲冬大阅立三表盖其义也王仁好生无禽荒贪获之意禽之左右去者不杀向我来归者不杀惟背而往者则取之盖去其三而取其一前禽之所失者多矣不特王者然也即从役之邑人尽体王者之心以为不必告诫之烦而其恩及禽兽者已如此亲亲而仁民仁民而爱物岂非圣王之盛治与吉何如之　如云来者不拒去者不追天下苟有梗化之民俱背畔而去尽皆不追人人效之不几成一独夫也耶其于禽也来则杀之去则已诸不亦畏强而欺弱也耶俱因不识象传顺逆二字蒙龙自蔽以至误解经文耳显按微杪也从日从【幽】日灮之下幽者俱显小
　　篆加页【首】作显注头明饰也佀以丝为缀珠玉之物而加于首乃冕旒之意不从幽也总不若止用□为隽永而可思　驱马驰也从马从区区有分别之义马虽驰骤亦不可乱而至于蹂躏故曰范我驰驱古文作　敺宜为敺逐敺朴之用孟子敺鱼敺爵正用此　前不行而进也从止从舟言人止于舟中不必步行而可前进愚按前字楷书有以谓刀乃剪之譌殊不知　俞字为厶【集】舟顺水而行则前之亦或为载舟之水与其义正相类也小篆失而求之楷礼失而求之野也然此亦臆説不敢遽信　诫敕也从言从戒谓以言相警备也古止用戒加言佀赘
　　象曰显比之吉以正中也舍逆取顺失前禽也邑人不诫上使中也
　　凡一阳五隂之卦皆以阳为主而无如比之一阳居君位凡卦之九五皆中正而无如比之一阳临五隂显比之所以正中为尤贵也逆为迎我而来以面觌面有降伏求恩之义故舍之顺为同我所向以背当而有悖畔违戾之义故取之所以失前禽不尚多获也邑人岂能不诫而自明盖由日亲在上之徳化好生恶杀使之亦由于中道也
　　逆迎也从屰【逆】从辵春秋迎女俱作逆女不辩而
　　舍逆之义自明小篆与屰混俗但用逆诸儒不知其故令缪误至此
　　上六比之无首凶
　　穷隂阻于一水之外负险而不顺从不知首之所在人臣事君如股肱之于元首欲亲辅而无其处将马往哉至治之世有此不寜侯其凶宜矣
　　象曰比之无首无所终也
　　进退无所防人不亲我我不亲人孑然孤立无所归向终究竟之谓
　　天下一统大道为公下比于上而有主上比于下而得众莫善于比然非建国则边鄙穷乡不得同夫畿甸非亲侯则鳏寡孤独何得沾其膏泽三代以还天子不列于一位下无公侯之次第为卿为相者如庶人之在官应徭役给使令而已即有贵重之势亦不过盗窃其权柄以弄一时之威福上之贱民民之疾上也久矣安得有相亲相比之情乎有苗逆命舞干羽而不诛逺人不服修文徳以招来不以一夫之阻化忿怒而加征伐并育并行归于至治于戏盛哉师比往来皆以一阳为主在师中王三锡命显比王用三驱其反对也各歴三位故皆曰王皆曰三师初在水下隠伏闭塞否臧凶也比上在水外限隔断絶无首凶也此以爻言者也五为君位在师以畋猎奏武功在比以武备寓驱禽三四为介三舆尸比匪治事接人俱不以正故无功而有伤四左次外比左次就二外比亲五各随所主也此数者俱以位不以爻又一变也
　　【天下风上】小畜
　　小畜继比者天心民心既归有徳为人君者当思所以畜飬之不则岂能久比哉物之始生养于天养于父母需是也民之既附养之惟君矣小畜是也然而谓之小畜者何也以养民非养贤也畜有以牛治田之象播时百谷经画井田皆养民之法也牛为农家之重物耕田之暇兼以服襄庶民驾牛车大夫始驾马也其卦合风天而成象风之为物自下而达上愈髙则愈劲风行天上庄生所云扶摇九万里者正此之谓散郁结收溽湿披拂旋绕则为利腾播掀飜则为害天本长空风无形质任其东西南北无有阻碍无往不入上能鼓荡云雨下能震撼万物未有不靡然而从之者故六四一隂得位上下五阳皆应之是以小而畜大也王者之养民先使之饱食暖衣亦畜之小者也先儒俱因大畜彖传能止徤一语并及小畜以畜为止且引孟子畜君何尤为证遂忘本防愚按彖辞爻象及夫子三传絶无止义大畜山天立卦以山故止小畜风天其止安在如以六四一隂止五阳姑勿论其力有不能即以隂柔邪媚而成其畜何以六爻絶不露其微防何以六四居然无咎观象观变玩辞玩占咸若未确不敢信也惟积畜之义则兼有之积畜正所以成其畜养也彖言宻云不雨时可耕而雨未至初之复自道未及耕期而牛得往复自如于田间之道路也二之牵复牵牛复至于田间以服耕也三之舆説辐农事正勤无暇驾车説其辐示不用也四之血去惕出农事稍问可须臾出入也五之有孚挛如富以其邻者言耕种既竣其牛无所事挛如以系之倘同里同井尚有不及耕之田则可助其不足也上之既雨既处乃雨旸时若无桔橰灌溉之劳悠然而安处也家有收贮可复修説辐之舆而载妇农家娶妇以牛车载之也文周彖象合璧连珠实理实事隠隠跃跃后儒自不见耳经生欲执传义以防人经斯亡矣
　　小畜亨宻云不雨自我西郊
　　六画以一隂畜五阳人臣佐君以养民阳大隂小君大臣小二体风行天上以无形养万物雷雨之所生畜者大风之所生畜者小故为小畜风无体质鼓动于太虚之表莫或阻碍人得所畜自然畅逹何有不亨通者天气下降已化云而将成雨但风正上行其势方锐使雨之欲成未成者皆就空中而飘散云虽宻布雨未即来待膏泽者仰望而多饥渴天下之大四海之广未必皆然自我西郊之一隅观之生民有不胜其顦顇者矣殷末周盛三分有二王室如燬父母孔迩文王于此翼翼小心不敢正言天下之晦冥而屯膏仅托言吾民之艰苦天王圣明终身服事于此亦可见不知论世以谓自我西郊不成文义可云荒矣□　小畜小中丨指小儿在襁褓手足俱敛于一处不分左右也旁二者指父母防翼之事也畜田畜也象以牛耕田之形古作　□象两牛共治一田之形古人多耦耕也牛为农家之大物服軶耕田在所必须精心竭力以畜养之故独专其名而六畜皆随其号所以牧物等字亦惟牛得擅之借为畜积之用言有畜则有备畜备则委积矣因借复借又为止畜之意言委积则壅滞矣转读若触谓畜养之禽兽密山如堂也从宓【声同安也】从山借为谨慎遮蔽之用以义推之宻云直当用　冂者从上揜下之谓象覆盖之形自觉简易而明显
　　彖曰小畜柔得位而上下应之曰小畜健而防刚中而志行乃亨密云不雨尚往也自我西郊施未行也卦何以谓之小畜也以六四一柔得位人臣近君在上者赖其辅弼以代君宣化而养人在下者仰其命令以瞻恩膏而求养上下五阳皆应一柔故曰小畜也天行健风象防健则刚过刚必有捍格而不能入防则柔过柔必将委靡而不能强惟健而兼防无乎不宜二五两阳以刚居内外之中同徳相应而志得行言非仅六四一柔之得位已也故亨天下人情物理止柔通而刚不行未可言亨必刚柔并行乃得为亨云必凝定然后为雨云而遇风其势尚欲他往未即凝定而住于此虽宻奚取焉西郊之民县望虽切其恩膏未能施行而普徧也　愚按卦辞本言亨矣彖传诸文俱释其畅达曽无有畜止之义若云因施未行三字施未行者正文王之徳化大行但未能如天子之即及于天下岂得云畜止所以然者特嫌风迅云流而不肯畜止耳苟能畜止则何患乎云之无雨也读易不能观象则理为虚理未可据也
　　象曰风行天上小畜君子以懿文徳
　　阳气外固隂气内敛阳包乎隂之外隂之敛束在内者渐渐解散则为风风行天上隂阳之气涣然离析其所畜积者小矣故云小畜君子观于此象恐巧言令色表襮于外则中之蕴畜或寡故凡容貎辞气发为彬彬彧彧之文采无不本诸心性之至徳抑且久而不息壹而不襍专其懿美也诗好是懿徳书徽柔懿恭是也懿文徳其所蕴畜莫测其涯涘矣
　　懿专久而美也从壹从久从心人心能专壹而不
　　贰悠久而不息其为美也蕴于中心而征于词色岂色庄者乎小篆从欠者久之譌俗楷从次则纵恣矣乌能专而美
　　初九复自道何其咎吉
　　天本上者也髙而无际今在下卦之初亦云卑而下矣盖以其气或升或降降必复升升必复降往来反复而不已此天之常道也不以在下而为卑不以在上而为髙君子之于时也不以穷约而自困不以通达而自侈其道自若也上有四之正应从此复升有何躁进之咎但见其吉而已
　　道路也从人从行道在于地不行则地已茅塞之
　　矣行则为道用之而成路也大哉圣人之道非虚位也非虚理也待其人而后行行则始可谓之道或作从辵从首言首之所向足之所履者是也分隶用
　　之与馗同意复见复卦
　　象曰复自道其义吉也
　　初阳既下复将由此道而上升其义如是固应得吉道路也义人路也大道正路天下共由惟君子知
　　之义者宜也随时得冝以合乎道
　　九二牵复吉
　　三阳同体进则俱进初应四将复上矣二亦牵连而复盖初四正应上与小心忠荩之大臣遇二五同徳上与阳刚中正之君遇牵连往复致君泽民自能得吉　陇陌之往来与途路不同途路之行一过而已畦塍町畔日事耕耔一日之内倐来倐去其行如织故两爻皆言复复重复往来之意
　　牵引前也象以縻引牛　指軶从　索之省与畜
　　同事
　　象曰牵复在中亦不自失也
　　九二有刚中之徳进以礼退以义非漫然随人者岂虞其因人之牵引而自失其守也
　　九三舆説辐夫妻反目
　　下卦三阳一体为舆甚壮防木善入委积过多重不能行二三并位牵者反在于后三五同功挛如者系之于前有不进之象故云舆説辐三老夫四长女隂阳宻比有夫妻之象然以柔乘刚夫制于妻又非正应而异体睽隔有反目之象反目者目上视而作怒容也　卦之六爻惟舆説辐有不进之义天云西起防风东作云却于风而不能成雨者以其不能逆风而升也上下相介故有此象不可以此总括他文辐轮轑也从车从畐老子三十辐共一毂辐乃轮
　　中四出之木中宻外疎本附于毂末缀于轮　反覆也从厂从又厂有倾侧之义以手反之使归于正也通为背畔之用古作　一又即寸之意　目主视之官也象形小篆省作目便于附文之结搆
　　象曰夫妻反目不能正室也
　　柔能制刚隂能制阳妻能制夫天下之常事也原其始不过一念溺爱之私耳爱之至则惟恐拂其意而生畏至于畏则行止之权专于妇人矣虽怒目反视岂能变其积渐哉所谓身不行道不行于妻子其身不正不能正其室家者也
　　室堂之内曰室从宀从至言屋之幽深者于此而
　　至矣古作　象四面皆壁前有牖以通明以人所栖息之处故借为妻之称
　　六四有孚血去惕出无咎【血当作洫】
　　以一隂得位居上下五阳之间而阳皆应之五阳刚中正四柔顺辅弼得君甚专苟非诚信之相孚何能有是士君子处畎畮而乐道独善其身其济世利民之志固未尝少离于怀也今既得君民之交孚则已不亲乎沟洫而去之矣去则出而有为矣夫隠居躬耕穷约自修其事易出而兼善天下任大责重其事难必危惧以图之兢业以行之不以出为喜而以出为惕乃得无咎　血为人身之至宝与气并行断无可弃去之理去则死矣不得已而曲为之説曰去其伤害伤害何可言血总皆洫字之假借不加偏旁遂有此譌与屯上需四涣上同也畜有以牛治田之象故彖言宻云不雨自我西郊其为沟洫无疑雨之所阻在风四本风主至此则孚于上下而无害于稼穑矣惕者人心之戒慎恐惧终身不可忘者何云可出从来注传含糊影响俱未为得
　　厺人相违也从大【即人也】从乙【柳匡也】言人将有他往
　　必备糇粮实于乙以随行也庄生云三月聚粮皆此意也
　　象曰有孚惕出上合志也
　　士君子之出处既度于已必审于君已有其才与徳君不能用虽出何为四之有孚惕出与上志同道合无不济矣
　　九五有孚挛如富以其邻
　　小畜之君畜养天下人民者也是岂一手一足之力所能胜乎必有亲信之大臣与之相孚彼此之诚意两相维系而不可解有孚挛如之象也君以臣为邻书臣哉邻哉邻哉臣哉是也人君而知稼穑之艰难急农事而贵五谷民可使富也民富则君富矣君富非为逸乐之资而独安侈泰亦将推及臣邻臣邻复及于庶则民可长畜而我之富亦可长守矣挛系也象三丝交结之形聮恋二字通借用之小
　　篆作　从言者中糸之譌加手者赘也　富备也厚也从宀居室之意从畐饮食之意古者有徳而后有爵有爵而后有禄有禄者为富始可不畜牛羊不事耕耘居室而享饮食也　邻五家为邻从邑从防言邑人比户而居灯火烟炊相接续也借为相近之称臣近君故为臣邻古作吅从二围象防邦城□比屋垣墙之形
　　象曰有孚挛如不独富也
　　民富而后君富君富则臣邻俱富矣岂一人之独乐乎独富者庶民所不忍为而人君忍为之乎财聚民散独夫之事也
　　上九既雨既处尚徳载妇【句】贞厉月几望君子征凶【雨句处句妇句】
　　风过则雨来向所谓宻云者至此而既雨矣向所谓尚往者至此而处矣昔之勤劳幸而逢年可以安享凡为民者无不沐君上畜养之徳衣食已足婚姻以时向所谓説辐之牛车至此而修之以载妇矣家之不造恒起于妇人有室有家男女之正然不可不知所危厉也向所谓反目之妻至此载妇者当以为鉴戒也妇之于夫臣之于君有日与月之象月望则食而至于晦几望者言将及于望也持满守盈惟恐其过盛君子于此尚欲有所往其凶必矣　或问贞厉以下继之月几望君子征凶二语似与上文不相连贯亦与全卦不甚闗切何也曰君子爱养生民饱食暖衣云既富矣恐其不能持满守盈至有越分之事则近于禽兽将思所以教之申孝弟而兴礼义也月望则食征何为乎
　　既小食也从□从旡【反欠也】人食后谷气克盛元气
　　未舒转之时谓之小食者言少食则不至于逆气矣以释文寓戒也借为凡事已成之用　处止也从夊老人持丈之形从儿人所凭倚之器指老人凭儿而安居之意转去声为所止之地加虍作　为虑事处置之用　载乘也车任物也从车愚按车之制也本为军旅之用所以天子曰万乘诸侯曰千乘大夫曰百乘籀文　车以两轮而建双戈戈本车中所有之物是载但谐才声不当从也凡属军中需用者悉以兵车载之若斧斤釡甑米粟材木等类总指为才也借为记载载言行也转上声殷人以岁为载记年重叠如车之载也　望月正与日相对而灮周徧也从月从亡从壬【挺】王者日之将沉月之初升两相举于地端也亡者月盈则食从此而至于消亡也以其东西对面故借为瞻望之用转平声义同
　　象曰既雨既处徳积载也君子征凶有所疑也
　　既雨既处者食畜养之徳家有蕴积可以载妇也君子征凶者物忌盈满往则有疑之者矣疑不可居也君臣疑则畔夫妇疑则睽
　　【泽下天上】履
　　比有庶象小畜有富象履有教象衣食足而知礼义富而后可教也诗曰既富方谷是矣履之所以次小畜也人之践履各有章程无过不及此礼之贵乎中庸也子臣弟友当然之则愚夫愚妇可勉强孝忠敬信及其至虽圣人亦不能无憾当其制度则刚正而不可逾越至于持循则悦乐而无所痛苦履虎尾者如临深渊如履薄冰之谓也不咥人亨者礼之用和为贵之谓也和也者天下之达道也达道者何君子所履也割礼传之大学中庸两篇而孤行之盖由视礼为麤迹而别求性与天道不可闻之微防以为上达至使慎独未发纷纷聚讼岂知一日克已复礼天下归仁恐非麤迹所能臻者大学之修齐治平中庸直至参赞位育无声无臭亦只形容礼之至极尔今欲割去本原别寻妙几何其不入于释氏也其卦上天下泽天至髙泽至卑乃位置之本然絶非安排凑集之事泽气通乎天则为云为雾上输于无际天气通乎泽秋季而水泉涸春孟而水泉动夏泽反寒冬泽反燠下亦入于无际其分虽县其情实通位连西北同为金体从革以变其习锻鋉以坚其性以之型范则不易以之利用则不阿金磨水止灮明焕发文采可观或曰水泽一也天水则违而为讼天泽则和而为履其故何也曰行者为水行则形相背而气相隔止者为泽止则形相并而气相贯天与水违行指其行也上天下泽言其定也西北正北虽并立而从此分也正西西北既并列而永不移也人之饱食暖衣逸居无教则近于禽兽圣人忧之故制为仪文度数登降揖逊之法父子始能亲长防始能序男女始能别使动静食息尽有常经须臾不可离不睹不闻不敢怠如天行之健无时而或息如兑悦之和无往而弗宜上为践迹徳之基也下为承借温恭之至也以悦承刚衣冠可以化强暴以刚制悦不流所以节和行上之化下惟礼可以巳之下之格上尽礼不以为谄庄生云料虎头几不免虎口又曰虎媚养己者顺也虎至不仁避其凶锋而顺之亦有御之之术忧患九徳以履为首文王之小心羑里自释孔子之歌匡围自解有礼者死地可生无礼者胡不遄死圣人处忧患惟礼而已礼欲让不欲僭礼欲平易不欲崎岖初二得之礼欲敬慎不欲恣肆三畔之四得之礼欲回顾不欲果决上得之五失之　二体六爻合而观之有两履始终之象初素履履之新成者未曽践地尚洁白而不受汚也二履道着而行路者也三眇视跛履不审燥湿不择夷险蹂躙其履者也四履愬愬爱惜其履择地而蹈者也五夬履践踏既久破坏缺损者也上视履履已敝而脱去之回顾残败之形计其所着之年月与其所行之道路而追惜之者也圣人以动容周旋之盛徳寓意于一履之微使人观玩而然神矣哉
　　履虎尾不咥人亨
　　人生有身即有动止有动止斯有容仪动容周旋中礼即为盛徳非因待人接物而始生非因不睹不闻而可忽发于身则为喜怒哀乐征诸事则为三百三千然非临时所能卒办必私居独处常若见大宾承大祭庄敬严肃养之有素而后泛应曲当举错合宜卦不言礼而言履言礼恐人有违之之时言履则动静食息莫非履也履者足之所蹈也在上之事也履者承借于人者也在下之事也守身絜矩前后左右无不在其中其所操持岂有他道惟戒慎恐惧而已常人之情肆多而敬寡一暴十寒礼不足以胜已故以戒慎恐惧为难君子立身有敬而无肆纯一不杂已尽克而礼尽复故以戒慎恐惧为乐履虎尾危之至也不咥人和之至也从戒慎恐惧而来然后能动容周旋中礼庄生所云入水不濡入火不热兽不乱羣鸟不乱行至人无死地者也蛮貊可行九夷何陋礼之谓也礼有不亨者乎
　　履足所依也从尸従彳从夂从舟履物为践履于
　　物为借尸者人坐也彳者人行也指在上之践履夊者缓以随人也指在下之借履舟者上乘之下承之有以将敬庶无径行直遂之嫌然取义繁琐古文从页从足从舟作　页指乘足指承舟指载义亦相类虎猛兽也象形禀西方金气而生其性刚暴夜行
　　以一目放灮一目视物　尾鸟兽尻后垂毛从尸从【毛之倒也】人之生也直以首足定上下鸟兽之生也横
　　以头尾定先后　咥大笑也从口从至人大笑则口开之至诗咥其笑矣读许既切转入声借为噬啮之用
　　彖曰履柔履刚也説而应乎干是以履虎尾不咥人亨刚中正履帝位而不疚灮明也
　　履者干刚兑柔兑以一隂当干之介柔为之借履而刚践履之是柔履于刚也刚柔相得人情和乐非勉强矫柔之所能为自然而然合乎天则下以説而上应乎干是以履虎尾而能不咥人故亨也天下之制度文章无不定于人君以之化民而成俗靡然听从奉为一代之典则莫敢非议如不善而莫之违也如礼何有徳无位不敢制礼作乐人所共知有其位而无其徳自以为徳侔天地功冠古今无道行之贵极无位厉民自养以昧昧之心胸行狂乱之政事而皆指之曰礼曰礼是礼也夫谁得而正之乎九五以刚居中而得正有其徳矣履乎帝位有其位矣不偏不倚无邪无曲施于近者不媿心加于逺者不病民可以祖述可以宪章圣人而为天子始能不疚夫富贵之习染最足以愚人耳目淫于声色心志汨于骄侈自以为是不悟其昏迷岂知圣王之心金镕水止内藏灮明先洞烛夫髙卑之理民物之情故能举而错之以成彬彬郁郁之盛小大由之尽善尽美也礼岂易言哉
　　帝王天下之号也从二【上】从凵从□上者指始祖
　　也凵者指所生之系有长有次也□者反出也古者三皇五帝之子孙列于天下尽为诸侯视其徳之盛大则朝觐讼狱归之即践天子之位皆此三皇五帝之枝庶也自后之天子遥奉其始祖之号曰帝言由上之苗裔迭出而君临天下也与皇之义大畧相同皇从白从王言今日之王其所自出也观禘祭推
　　始祖所自出之帝而配享以始祖其义恍然可见矣皆后人追崇之称与考祢同例降及暴秦西戎鄙人不知礼义惟以纵恣骄矜夸示得意见七国已僭为王遂轻薄其名号事不师古合皇帝为一而称之欲以度越生人为盛典岂知僭拟死者之不祥乎借为天之主宰以王者称天子故天如帝也又为果鼻之称以华咢附于枝干枝干发于根本如人出于祖考祖考出于始祖也杨桓以谓象端拱垂裳之形迂疏无义魏子才辈宗之可发知音之一哂者或曰尧舜称帝见于生前唐虞子孙俱未尝有天下追崇之説疑未尽然曰是不可以臆説定也子未学书乎书云粤若稽古帝尧则称帝尧帝舜亦后日之史臣追述之也夫言稽古应非望见顔色得闻声音者矣唐虞至徳极治其子孙自宜迭有天下故史臣称之如昔之皇昔之帝也禹之传子亦是开辟一大变故愚夫愚妇惊骇耳目有徳衰之谤宇宙之事日趋日新尧舜之不为始祖自出之帝时为之也史臣岂能预定而逆料乎　疚病也从疒从久人病不愈久于牀席也
　　象曰上天下泽履君子以辩上下定民志
　　上者莫上于天不可攀援而及下者莫下于泽不可践踏而至气则往来相连贯分则斩截而无容假借干兑皆金为正秋之令天气严肃日月星辰之象俱灮采而焕发泽体澄清涟漪纹縠之形俱明彻而溶净干之三刚临涖兑之一柔承之为上下之介其下两阳不敢僭越髙卑贵贱之位始县絶而不淆所以为履君子体其象爵于天下视徳之厚薄而分等级禄于国中视功之大小而为隆杀农工商贾与庶人在官各当其职无才弱而尸位者无勤劳而艰食者徳称夫位功称夫禄上无陵下之意下无僭上之心豪强不得事兼并贪顽无从兴怨望上下既辩终身安之民无出位之思而志定矣夫势驱威逼未尝不辩上下也然而下之功徳或优于上上之才能或逊于下则民不服不服则生觊觎觊觎则图侥幸其志飜覆胡能有定惟九徳六徳之无愆卿大夫士之各当则人人不愿乎其外矣
　　辩别也从五从十匀上下之规模齐八方之风气
　　南北东西无思不服以斯释履真觉斩然不乱截然无过不及而定民志之义亦可想见小篆飜作辩辩狱辞也其义晦矣　定安也从宀从正营宫室而先辨方位也二十八经星曰营室曰东壁十月昏中正当午位古人视之为营造时候定其方向诗定之方中是也借凡寜静不动之称
　　初九素履往无咎
　　居泽之下其体最洁在卦之初其行不染君子素位而行率性而履不加文饰粲然可观以之往也天真不襍于物欲习尚不累其神明何咎之有　有素质然后可施文采有素心然后可加礼让言绘事后素即知礼后素在履先奢寜俭易寜戚正素履之谓礼之本也　素履往如孺子之爱亲敬兄絶无仪文度数而至性真情种种合礼圣人制礼不过因是而品节之尔
　　素白致缯也丝之本色从【垂】从糸丝之初出未
　　经洗练垂挂于架上之时借为凡淡雅质朴之用
　　象曰素履之往独行愿也
　　五色采章必有所借而显惟素者无借于外而自呈其质色已烂然而不可揜矣初之素履率其天真独行所愿虽制度仪文之未足从此踵事増华无乎不宜
　　愿人头也从页从原人以头为本有所期望则頫
　　首而思及乎既得则喜説见于顔□
　　九二履道坦坦幽人贞吉
　　大道在天地间本荡平正直小大共由者乌得有竒衺回遹之事二居下卦之中薮泽与庙廊相隔修身秉礼草野之君子胸藏今古动有羽仪从容率履道路寛衍如砥如矢无险巇以动其心无隠怪以干其学坦坦而行闲居独处得幽人之正云胡不吉　人生天地之中无论在朝在野持已与人须臾不可违礼动静语黙皆所阅歴即皆有礼大而孝弟忠信小而登降揖逊事事合宜即为圣道峻极于天小人惟谨于明庭广众而怠忽于闲居独处坦坦幽人即慎独君子也养其未发之中以待中节之用修其达道坦坦无碍与避世傲物者异矣
　　坦安也从土从旦地以山水土为质山水俱有险
　　阻惟土平易隂雨昏夜道路艰难惟旭旦之时明彻而无蔽　幽隠也从【即幽字】从山古但作　从两幺【么】言么者微眇之至又加一么则微而更微矣与幽僻通用后人以幽僻之处无如山因加山以别之而微眇之反借用此其字遂废
　　象曰幽人贞吉中不自乱也
　　世之理乱不可知其所遭逢虽圣人亦无如之何惟幽人之贞吉怀藏中徳世治固先自治以待出而有为即世乱而施于一身一家天秩天序自有仪文不随运数所推移者此之谓不自乱　处当路而动心为富贵所淫也居穷约而失守为贫贱所移也遇蛮貊而不行遭患难而不振皆不能自治者也不能自治则先自乱矣乌能治人
　　六三眇能视破能履履虎尾咥人凶武人为于大君卦五刚而一柔当上下之介为悦之主侵上攘下自谓明于内外之故达于髙卑之道欲臆度情文以创制典礼如眇者而谓能视眇虽不瞽然眇之所视其见几何如破者而谓能履跛虽不痿痹然跛之所履其行几何无敬畏之心有恣肆之意其科条制度罔民厉民无所不至乃号于天下后世曰此典章法则也必欲奉而行之莫敢救正是履虎尾而咥人犹孟子云率兽而食人也不凶何待彼徒知虎虐在首项短而搏不及尾竟不虞虎之能跃身向后乎徒知梃刃之能杀人礼法所以安民者也何能为害竟不识苛政之猛于虎乎其故何也三五同功五为大君三为説主凡五之所施设三为之也三实武人代大君而有所作为眇视跛履自以为是履虎咥人方以为快武人残暴荡灭彛偷败坏礼节反以为礼难矣三当兑口在泽之上与天相接不得志则甘言善语以求説人得志则言莫予违以求自説泽欲升天其气悍猛滔滔漭漭其象隂晦于最有辨别之际现混襍纷纭之象三非大君之位虽易道变化不可拘泥就履而言有五之夬履当位已是为帝不容一卦有二天子盖履之成卦在三三有专制之象为于大君乃盗窃神器而作威作福者也故又知咥人之凶非虎咥武人是武人为虎以咥人也终必自咥不必言矣　眇一目少也从目从少借为忽畧之用谓见不详审而忽畧之也　视瞻也从示从见示者昭著而易见一举而即得之古作　眡从目从氐有细察端详之意周礼皆用之古又省作眎　跛行不正也从足从皮人患足疾其肉损削惟皮裹足而已其行惟任一足而倾畸也　武除暴禁乱之称从戈从止用干戈以止暴乱三代鼎彛多从戈从亾【无】谐声言不用干戈而自能戢众有神武不杀之义观此二字悍猛之夫欲盗其名未可也
　　象曰眇能视不足以有明也跛能履不足以与行也咥人之凶位不当也武人为于大君志刚也
　　眇而能视虽亦有所见不足以尽其审察之量岂得谓之有其明跛而能履虽亦可举趾不足以同于步趋之事岂得因此与其行小人处非其据遗祸于天下至有咥人之凶位逾于分不相当也武人而大君信任之得以有为志虽强悍无有温和之气流行于情文事物之中格格不入太刚则折岂可云履当田相值也从田从尚尚配也古者上田每季一
　　耕中田二季一耕下田三季一耕则地力有休息其所获始足以相值孟子易其田畴言变易而迭耕之与当同义
　　九四履虎尾愬愬终吉
　　越兑而干四刚正履三柔宜其平易而无险难然泽深莫测金刚难犯履虎尾之危也操持以敬惧之心有不得其当则逆于已而求之取于人而得之愬愬之谓也久而不忘终必得吉　四当上下之交正损益情文之际几微之或失其见逺加民害将有不胜言者矣阳为君子质刚而志柔质刚则磨折不能变志柔则委曲而详尽以戒慎恐惧行之自无偾败隂为小人质柔而志刚质柔则随时迁徙而无定向志刚则卤莽灭裂而无忌惮以麤疎暴慢行之未有不颠覆者也三四当人位仰观俯察俱其所事又当天泽之介上下由此而辩民志由此而定任大责重故皆以彖辞之履虎尾归之四才称其位犹小心谨畏而愬愬三位逾于才犹自为能视能履而咥人欲知君子小人之分无他敬肆而已矣　愬逆于心而求通也从心从朔朔者月逆于日自此而明渐生人心恐惧如月暗之借灮于日也説文即诉字诉告也声义俱同孟子赴诉于王用之今转声谐朔读若塞者非是诉从言从省逆而告之也然以字义推之一从心一从言自有不同
　　象曰愬愬终吉志行也
　　履不处以和行能敬畏则所适皆宜凡其经纬弛张平生畜积之志俱可实见之行事矣则愬愬者岂徒为此不能之状哉
　　九五夬履贞厉
　　刚中正而履帝位且有光明之用欲行则行欲止则止独断于心无所疑惑施之政事无敢阻碍若是乎履之果决也五本天位原为至髙而所履者又为泽临深以为髙孰有亢之者乎履当敬畏详审决然而行危莫甚焉虽以五之正犹可厉也　非天子不议礼不制度不考文是其权必归之上焉者上焉者而惟言莫违其议礼制度考文岂能尽当周公之大圣其制礼也思兼三王仰而思之夜以继日可谓其难其慎矣夫子犹曰行夏时乘殷辂服周冕舞韶乐佀于此尚有所损益也夫子能言夏殷之礼而曰今用从周周礼尽在鲁而入庙毎问不欲观禘若有微辞焉况下于此者乎罔谓一代之兴改止朔易服色以愚庸夫之耳目遂欲天下后世奉而行之称圣称明比之典谟示为必不可易之经常谁得起而正之不亦渎乱也乎此九五之夬履而危厉也　履之天泽交故可履交则天将下泽将上易位而为夬故言夬履夬义详夬卦
　　象曰夬履贞厉位正当也
　　三位不当而妄作妾为其祸乱固如彼矣五位正当惟恐出之轻忽行之果决匡救者鲜奉行者多则天地之大寳适所以成人君之危殆或曰五位正当履帝位而不疚者也何为其然曰履者礼也制礼作乐圣人犹病诸惟宜慎重无所用其果决故周公孔子各以相戒
　　上九视履考祥其旋元吉
　　处位既髙所见甚逺在卦之终为时又久必择之精审之确视而后履当其方履之时则施无臲卼行无颠踬及其既履之后而考核其已往尽能自慊一一皆祯祥之善迹昔之兢业持循者至此而从心不逾周旋中礼前后左右动静语黙无非至化之流天地位万物育又何加焉吉孰有大于此者　履之于人其刚方不可越如虎尾之危其克已归仁和説之至极于其旋元吉旋者游行自在东西南北任其所之触处皆礼所在皆和君子从戒慎恐惧阅歴而来始能乐以忘忧不知老之将至小人闲居纵恣践履陵轹及其衰老回顾所言所行汗顔自媿嗟何及矣考老也从老省从丂【攷】言人自少至老其言行俱
　　可考核称述也父死称考正命而死曰考终命小篆作　古文老象形小篆会意借为考核考迹当用攷祥福也从示从羊祯祥灾祥通谓之祥古者人君
　　遇祯祥谦让不遑不敢遽当皇天之宠眷遇灾祥则罪已修省以畏天心之震怒从羊者以特羊告于宗庙社稷也　旋周旋旗之指麾也从防【偃】从足人之进退在足足之举动随旌旗而盘旋也
　　象曰元吉在上大有庆也
　　元吉在履之上者非一事之美一行之善也考其平生之所践履皆中礼而中节其为庆也不止于福履绥之而已曰大有者非常之庆也
　　庆行贺人也从鹿嘉礼以鹿为贽从心恭敬在中
　　从夊安行而踵门也借凡可喜之用转平声读若腔易传叶韵皆当如此读
　　小畜履俱一隂居上下之介为成卦主畜四惕出惧有事也履三能视履喜有事也惧则无咎喜则凶初上两爻君子征凶在上不可进素履无咎在下宜往也复自道循道而行之始其旋履之终也畜二之牵五之挛至履二坦坦五之夬恩私系恋俱于此而扫除决断矣克已复礼拨开宻云就于灮明之象也














　　周易象辞卷四
<经部,易类,周易象辞>
　　钦定四库全书
　　周易象辞卷五
　　余姚黄宗炎撰
　　【天下地上】泰
　　有所侵夺则不安有所陵越则不安上下辨民志定平康正直如砥如矢坦行逹道无或崎岖危殆之乘举足步趋随其所在而履之皆安也安则泰矣此履之所以啓泰也君子秉礼文质彬彬小人守礼雍和亲睦教化行矣风俗美矣详其义绎其文葢当唐虞之盛禹锡圭告厥成功之时乎当尧之世洚水警予天下犹未平神禹胼手胝足是君子而亲为度人之事此干阳在地下之象故能使地平天成以奏功绩至于泰也夫天髙地卑乾坤定位其常道也而泰之为卦变易其髙卑之序何哉圣人以天泽为履正恐上下之人情睽隔而不通有似乎后世之名分急以地天继之见地气无时不达于上而为风云雨露天气无时不彻于下而为四时寒燠天所以不坠地所以不陷惟此一气之贯通运之急而行之速也在人则小民之痛痒皆得上闻于天子庙堂之好恶无不下合于闾阎故为天地上下之交也然而形分位判髙者就卑与卑者向髙乃其升降所寄寓而非画然可长守者是以太平之日恒少也下卦三阳其象本天初茅也茹也彚也二荒也河也三平也陂也食也辞皆属地以其位实地也上三爻其象本地四翩翩也五帝也上命也辞半属天以其位实天也天地有憾必假于财成辅相其平其成非天地所能自致乱世岂无君子治世岂无小人用之得冝则小人顺君子而无旷职用之失其冝则君子见制于小人而莫转其能为卦内外隂阳相应六五虚中任贤羣贤各得尽夫才力参賛可施其功大哉尧之为君巍巍乎舜禹之有天下以圣继圣三圣人之授受万古独隆而治水之事亦财成辅相之尤异者泰之取义与六爻繋辞俱髣髴似之泰为大人用左右手尽力以治水初为民艰食而圣人有忧二为治水之道三为洪水旣平树艺方修而惟恐隄防之或决四为盘庚之迁五为贤圣之君继作六为殷之季世实篇章连贯不费椎凿
　　泰小徃大来吉亨
　　泰之所以为泰者人情和乐世道昌明之象也隂小阳大隂气寒凝而闭锢万物感之皆雕零惨澹而不能舒阳气宣扬而开畅凡逢其会乘其势者俱昭显通逹尽消其沉郁之情形今幸际泰时所谓隂而小者全徃所谓阳而大者皆来凡事无不吉凡行无不亨　其云徃来者犹错行代明之谓不可以卦变臆説也隂徃一分则阳来一分隂阳消长循环无端岂容有毫发之间若卦变图以谓自归妹来何巍巍天地磈然不灵无能自为徃来而乃假手于长男少女始克变而为天地不亦本未倒置也乎大传曰日徃则月来月徃则日来寒徃则暑来暑徃则寒来将又指何物而云然耶或者以帝乙归妹为巧合则否之自渐来寜复别有説耶无增此非理之障也泰治平也从大从収从水三体防意大者大人
　　也収者左右两手也水者指其事也言大人以左右手尽力治水而致天下大平也与六爻之义俱有绾合后世惟知借为安泰骄泰与太通用而治水之精义亡矣复以汰字代之别为沙汰字
　　彖曰泰小徃大来吉亨则是天地交而万物通也上下交而其志同也内阳而外隂内健而外顺内君子而外小人君子道长小人道消也
　　泰之小徃大来吉亨何也天地形体至崇极卑今小徃而屈大来而伸是天气旋于地下地气逹于天上二气相交而万物乘时洪纎髙下各以通畅也上下人情无有隔越両相交应而志同也阳为统御之本在内而主命令隂为承奉之才在外而司运用内者健而不息外者顺而弗违元后亲贤好善倚任君子君子居内而劳心万民服其德化禽兽草木咸蒙其福泽小入居外布满田野劳力而事事各安其分乐其业以听在位者之指挥内外合冝世运昌隆之象也所谓君子者治人食于人知义而不知利济人爱物有公无私是其道也所谓小人者食人治于人见利而不见义有私而无公是其道也当泰之时世非尽君子而君子之道日长世非无小人而小人之道日消何以能长在内而秉权何以能消在外而服从故也　君子小人原其初本以位言位之得为即谓之道君子公天下小人私一身各尽其职非有害于世也苟易地而失职大乱未有不因之而起者葢公天下之人使伏于草野则无可用其公私一身之人使立于朝廷则无不殉其私而祸始不可胜言矣遂至君子小人之名判为霄壤岂其本然哉君子道长则合在朝在野之人而兴仁兴让小人而效君子之风声小人道消则合在内在外之人而尽除其自私自利小人而去小人之俗习不必刑罚放流而天下丕变斯其为至治与
　　是直也从日从正及是时也日之经天东西之
　　候多正惟倏忽人心之萌动非僻之念蕃是或偶见几微之介是非之判也是非之辨邪正之本也长生也指人头发之形人生自少至老惟发无时不长故取为生之意小篆作　　从倒亡从兀从匕化其説支离而反晦转平声为长乆长远长短之用与长防字有别　　消尽也从水从肖水能泛涨而盈溢凝沍而为冰雪及乎消尽则肖其水之常而已
　　象曰天地交泰后以财成天地之道辅相天地之冝以左右民
　　髙髙下下其形不交今天居地下而地居天上是二气贯通合而为一相交而成泰也天地开畅万物和乐其间缺防参差之事不可胜计必頼人功为补缀安排而后能尽善尽美此其人非圣人居天位不可任也天地生财物天地不能成也惟后能财成其道使天下可共由天地有所偏枯天地不能支其倾而扶其危惟后能辅相其所冝使天下可共安凡此皆为民也民处卑弱力有不足左之右之俾遂其生乐其业而已故能成泰也　财自可解不必强改作裁后继体君也从化从囗【围】言以德政教化其邦
　　国也旧解从囗支离无当　　才伐木而去其根枝可以僃用者也从木省体指事借为人才才能才物之用财加贝材加木皆赘也　　成万物成实也从戊从午夏至之后火土同宫万物皆致养成实小篆谐丁声作　　丁亦火也其义同　　相工师抡才而用之也从木从目以目察木知所用之处借为大臣辅弼之名亦抡才而器使也瞽者以杖度地而后行是以木代目也故相师亦用此取持危扶颠之意故相有审视与賛相二义　　宜所安也从宀从夕从一人情昼则驰逐夕则求安一者得其地而处宀者得其室而居也夕而得地与室宜莫如之古文从多谓一夕之安未可为冝必夕夕如此始为
　　冝也　　左手相左助也从从工人之任事必在又【右】手凡欲制作精工则以手相助而后可施其巧　　右助也从又从口人之力有所不足以右手扶翼之以口教诲之皆以助之也左取自助右取助人俗废借又而用左右增加佐佑为相助之义俗书害理所当正者　详玩泰之一字财成辅相左右六字尽在其中穷经者不可不知六书郑渔仲曰六书明六经如指掌非妄语也
　　初九拔茅茹以其彚征吉
　　自伏羲之制网罟神农之播百谷天下饔飱之事僃至于天之降割灾害之兴而饮食从此复废当泰之初天下犹未平生于其时者田野荒没民无所粒食乃拔茅以为茹连其根彚而共取之几与鸿荒之草衣木食等矣其救灾捍患亟竢于人虽君子伏处下位亦须徃而任事乃克有济惟征则吉也
　　拔擢也从手从犮犮者犬行而踬于物也犬行
　　最疾踬而不能举动以手去其所踬之物则其行如故取象于犬者以他物踬则有伤惟犬出则无害也凡引擢皆用之诗舍拔则获言既拔而开弓舍其所拔则矢徃而有所获矣郑氏以为矢末朱氏以为矢括　　茅菅也从草从矛其叶利能伤人故谐矛其干挺直逢霜不委亦有矛义其穗蓬然可以为帚其洁白可以缩酒质复柔滑可借物其茎萚缕纫可索可屦其根连结其味甘　　茹食也从草从如言草如人意而可食者也诗不可以茹柔亦不茹来咨来茹与史茹毛饮血其义并同　　彚木之髙伟而实者可兼收并畜彚而取之以待用也借为类聚之称
　　象曰拔茅征吉志在外也
　　君子茹荼戮力不遑寜处岂暇为身家计乎诚以天下之生民已溺已饥以为忧其志之所在广远而博大也外者对身家而言
　　九二包荒用冯河不遐遗朋亡得尚于中行
　　天地相交中惟一水水包地外流乎地上不就川渎汛滥而无归汤汤浩浩包荒之象也包谓地之围抱在于水中荒谓水之洋溢不由地道葢干之中画原为坎居于下体所承所乘无有偶画以为涯涘不得所夹持左右両竒皆化为水故有此象然何以他卦不取其义而反取于泰乎曰泰以气则交以形则颠越天地颠越水自腾空矣斯时之忧民者起而任事莫先于治水治水之道穷其害探其原乃始于河流之不顺故防瀹决排惟首事于河河浑河也河势汹涌犇腾莫御非可以迁就杀减也必冯其性而引道之行所无事则四渎百川咸返其润下之初功始于西北讫于东南乘四载而越八年人力所通靡不至矣凡相机冝度成毁不亲履其地终有未悉之情不以遐陬远域而或遗之如此之难事如此之大功一人独断而独行不以淆于羣议即在廷诸臣亦不能施其参賛乃迥出乎侪类之上而朋亡矣犹书云天下莫与争能莫与争功之意于是水由正道还其本性得尚于地中而行矣犹水由地中行也语语相因一气连贯于象于理俱有实防　不敢暴虎不敢冯河暴虎冯河死而无悔俱非美德而以果断刚决朦胧解之于义不合且其爻辞一句自为一义不相连属于文有碍
　　防水广也从亾从川川流亾灭其水横行茫无
　　畔岸也借为田野不治荒芜之用故加草俗通用之而本字遂废书防度土功诗大王防之孟子流连防亾与此爻俱当用防反从加赘之荒于理大悖致使经不明矣　　冯马行疾也从马从仌【冰】良马之行虽疾乘之者安凝而不动也借为凭借之用言马行疾速人须冯鞍以自固故与凭相通用　　河水出炖煌塞外昆仑山原入于中国东流万里而后注海从水从可可者人气自下而逹上也浑河之水地气厚悍水如沸釜自下而上　　遐逺也从辵从叚远不可至事多假借故凡意想测度俱不如亲履其地之为真　　遗亾也从贵从辵凡物之可贵者不翼而飞不胫而驰易于亾失也借为赠遗之用言使者之行持珍贵之物以徃也　　朋两贝相比也象两贝形古者以贝为通行之货必大小相似合为一朋而后可贵其细小不成朋者谓之么贝其直贱借为同道相与之称言两人比并共相助益也　　亾失也从入从乚【隠】四方而专指东北为艮山之位人隐莫如山入隐则亾也
　　象曰包荒得尚于中行以光大也
　　六爻正应二独居中得干之全体是以圣王而躬亲劳瘁下同庻民之事故其成就之德业地平天成亦亘古所未有者四海九州无不徧履无不底定何大如之壤赋九等焕然采章何光如之故曰以光大也地道含光大圣王平水土地道始章
　　九三无平不陂无徃不复艰贞无咎勿恤其孚于食有福
　　天地之交其介在于三四歴初而二及至乎二天气过中将返而归其正位向之平者于此而将陂向之徃者于此而将复是乃天地之常理不足怪也世无有平不就陂徃不即复者观泰之始世本未泰后之所以致此甚难得逢其盛可不艰辛贞固以保守而求其无咎乎惟当勿爱恤其孚诚以维系夫人心使二气长交而不散则平陂徃复在天运而不在人心其于生民稼穑求食者庻乎可以长保其福矣　愚按陂有隄防之义所以障川泽者正与二之冯河相应
　　平均正也从水从二【上】物莫平于水其上不流
　　则平之至矣小篆从亏从八作　　缪矣　　陂阪也一曰沱也从阜从皮大陆绵亘于阪沱之间为之包皮以防土崩水溢也　　艰戹也从从艮黄土坚而黏取之甚难知其难则反顾矣故取艮意恤忧也从心从血人身无形之气可补有形之血难生血不能灌濡则心惮于思虑心血之所周到皆其爱之至也爱之必反为之忧矣　　福祜也从示从畐畐有享义谓祭而百神享之则人受天之禄矣
　　象曰无徃不复天地际也
　　天地之交防在于此其去来亦在于此其几至微间不容发无有接续之迹而有徃来之分其徃其复皆在此际乾坤相遇天地之心见矣君子慎之
　　际壁会也从阜从祭垒土为壁如阜之状其交
　　会之处燥湿涂漫稍有不冝无不离而为隙者人之祭祀欲格鬼神合隂阳而一之犹合水土成一体也
　　六四翩翩不冨以其邻不戒以孚
　　地不能上于天天气下则地气因之而上耳三阳旣交而还上升则三隂亦旋随而下降地质重浊其性沉坠耸空翅轻翩翩而飞者乘阳之上腾交臂而过相迎相错之象人情安居乐业则谓之冨当徃来之冲翩翩迁徙不得宫居饱食乃以其邻之故也四邻于干三陂则四何能独平三徃则四何能不复此气化之流行隂阳消长之常道不烦告戒而自然可信者也　三四上下隂阳之会两诚孚信阳主唱隂主随三勿恤其孚以诚信施于隂也四不戒以孚诚信相感彼动而此觉自然应于阳也
　　翩疾飞也从羽从扁扁侧也鸟侧身则飞更疾
　　速也
　　象曰翩翩不冨皆失实也不戒以孚中心愿也
　　泰以气交乃天地之寄寓非实位也翩翩徃来不遑安养者皆失其实位而莫可依据也不戒以孚者中心相应各从其愿非相为期约而后聼信者也
　　六五帝乙归妹以祉元吉
　　圣君之从臣笃信而专一直如女之从夫始得遂其明良喜起之盛当泰之时有九二之贤六五为之君柔中虚巳以听其宣力効忠如帝乙之归妹不以天子之贵冨骄诸侯学焉而后臣恭已无为天下之福祉无不集于其身矣吉之大者也卦之二体中含雷泽有归妹之象故系辞相同女子以嫁为归帝女之归乃下嫁亦是隂将返下之象　或曰子以九二为泰主其爻辞皆王者之事又于六五为虚已任贤之君是泰有二天子矣未见其然也曰万古之泰极盛于唐虞唐尧之世舜摄天子禹为平治之事虞舜之世禹为相一如舜相尧舜之功绩着于唐禹之功绩着于虞与予所言若合符节　成汤号天乙后有祖乙武乙及纣父帝乙大传云易当殷之未世则此帝乙为纣父无疑
　　乙象春草宛曲而出隂气尚彊其出乙乙也甲
　　为阳木首尚戴甲而未拆乙为隂木首既分而两岐身尚宛曲不能直遂与鸟之乙有异　　祉福也从示从止止者神临而锡之福也
　　象曰以祉元吉中以行愿也
　　五柔中之君任二刚中之臣一中相应凡二之所行皆五之所愿上下相交君臣合德天下人民共蒙其福祉
　　上六城复于隍勿用师自邑告命贞吝
　　治乱之机相为倚伏泰之终否之始也坤在干上其形至危筑土为城极其髙峻必将崩而向下复还故处隍取土筑城之阬堑也夏商之未造天下之大势已去非人力所能为而小国僻壤之诸侯布列于九州者岂可骤用其师旅以急于匡勷但当缩手观变惟自训戒其臣妾抚养其人民自我之邑施其告命而已不能身挽天运待圣人之兴以朝宗虽守正而亦可吝也　有土地人民者遇城之崩必劳众而即兴版筑是逆天之怒也且宜暂缓民力止训谕其邑人使各为守之具竢天威稍霁农隙以讲事此挽囘气运之道
　　城以盛民也象围有斥候之形小篆从土谐成
　　不若古文一见而可识其义自长　　隍城池也有水曰池无水曰隍从阜从皇阜者为髙必因邱陵筑城必择髙地也皇者大也始也城为土功之至大而取土始于此也筑城用土取诸城下城成则绕城皆隍或有水或无水又足以防卫其城也
　　象曰城复于隍其命乱也
　　城复于隍乃山崩水竭之象大变将作天命告之以乱也此时之有土地人民者各冝急自修省勿恃乆安长治坐待乱至
　　泰卦六爻絶不言泰岂非致泰之难而失泰之易乎下体三阳初乱未终二方用力三即防患上体三隂四已失时五当倦勤六已乱作国家闲暇日中则昃盛明之世圣人所忧危也
　　【地下天上】否
　　古今治日少而乱日多泰未终而否随之清气上升而不降浊质下凝而不举于上下之际若有物以隔塞之然而实无形体之可征惟上者自上下者自下在大化为天升地降闭塞而成冬在天下为君贵臣贱贒人隠遯在人身为火上水下心肾不交此乃无情之世君臣父子兄弟夫妇朋友各相判析而无真心诚意行乎其间为卦可谓极凶矣而爻辞多美者何也天上地下原为定位阳为君子君子冝在上隂为小人小人冝在下在上者为得位虽失事权然而相时观变势可以有为在下者为顺服虽乘机遘防然而俯仰随人职主乎听命故虞夏商周一治一乱皆由在上之君子出而定之其治否也易忧勤惕厉天之所以开圣贤也故爻辞多美降自衰周诸侯兼并极于废封建而郡县之君子俱在下矣君子才德虽隆亦必得百里之地以为阶始能朝诸侯有天下今屈抑同于编戸无尺土以自振乌得而治否如干戈尚勇则行不义杀不辜不一而足是以暴易暴君子岂忍为之乎所以三代以下日相寻于否特有甚不甚尔安望其能泰哉　襍卦否泰反其类非云否反乎泰泰反乎否也葢以泰者地上天下天地之位颠倒冝似夫乱而反得泰否者天上地下天地之名顺正冝似夫治而反得否是其治乱与名位为类相反也
　　否之匪人不利君子贞大徃小来
　　天地之气一徃一来生之后必有雕零温和之后必为寒冱此岁时造化之常运不足为异者惟在于人世则不可有此象苟人道之中亦如天地之否而否之是匪其人矣匪其人则君子虽在不蒙其利仅可贞其身而不能正天下葢不利君子贞也大而为阳俱徃而无权小而为隂皆来而用事凡象俱与泰相违戾泰交以气其形不变故倐忽而易过否不交以形其气因之故力挽而难囘
　　否不也从不从口不者鸟飞上翔不下来也口
　　者指壅塞之物似有形而实无形也上者自上下者自下其中空虚而不交则隔絶壅塞若有物以为之关阸本元气之缺防不相流通尔转读可否之否方九切可者气出而通否者气塞而不通是与可相反也后人因转而反从口误矣
　　彖曰否之匪人不利君子贞大徃小来则是天地不交而万物不通也上下不交而天下无邦也内隂而外阳内柔而外刚内小人而外君子小人道长君子道消也否之匪人不利君子贞大徃小来则是天上地下其气不交而万物遘此际者皆闭塞而不通也上下之人情不交而天下之土地各自为封域不相亲爱废朝会聘问之事无有邦国也内隂则昏昧而不明外阳则的然而日亡内柔则委靡而不胜任外刚则捍格而不可合内小人则窃权而肆虐外君子则失势而无可为小人道长凡背理害义之事皆因时而俱作君子道消凡老成典型之类皆与岁月而俱逝葢天地闭塞气运移人非直小人得志而其道若险诈衺佞之类亦随风而日盛非直君子失时而其道若测隠羞恶辞让是非亦与俗而渐汚不但小人终无善状即君子亦自减其分量矣此独立不惧之所以为难也
　　象曰天地不交否君子以俭德辟难不可荣以禄天本在上复从而上之地本在下复从而下之是徒以名位之虚文相拘束无有真情实意贯彻于其间是天地不交而成否也君子观天地闭塞之象则敛束其身心检核其言行谓之俭德凡此皆所以畏惧自守避时防之患难岂复有利禄足以荣其身而动其心乎夫常人之迷于禄位者以荣枯之念重也荣枯念重惟知干进为荣不知失身为辱荣辱之不明则又始于奢侈而不能俭约因而及乎患难此之谓失其本心　德如政施仁令闻广誉之属皆盛德非俭德也如独善其身孝友雍睦躬耕力作不求章着谓之俭德否之闭塞人情不通凡为君子之道无不消灭表暴盛德即是希荣希荣即是小人故为贤人君子者听其消长惟消在外之可消而不消夫内小人愚不肖但长在外之长而自内正道尽消矣故德不贵盛而贵俭也
　　俭节约也从人从佥俭非吝啬之谓葢生众食
　　寡为疾用舒之意言佥计其数而量入为出也辟刑法也从名从辛【愆】言正名其罪也此字或转或借凡五义五用辟公百辟谓惟辟作威主刑法之人也有罪所当辟除辟字用之刑者人所宜逃辟也避字用之竒衺放辟刑法所加也僻字用之圣王不忍以刑加民必先委曲辟谕详明其事使不犯也譬字用之　　荣屋梠之两头起者为荣从木从荧省荧者光明曜也屋梠髙举则光曜舒有荣之义故借用之　　禄福也从示从录录者取水之桔槔也人之得禄甚难犹如望水之逆上得天之赐如以桔槔取水绳绳不絶也又为廪饩俸秩之通称
　　初六拔茅茹以其彚贞吉亨
　　士君子之处乱世不能自得者以其惮恶衣菲食而尚有顾惜名位之心也求禄荣身而败名失身者有之矣蒙难丧身者有之矣苟当天地闭塞而甘隠伏在下拔茅为茹兼收彚取以是苟全则冨贵浮云安足以维系其形躯而丧夺其心志惟贞固自守则吉且无入而不申无徃而不通矣何亨如之　泰之征即亨也故不言亨否之贞不征也故言亨　泰之初天下未泰也故必得人而后成其泰否之初天下已否也亦必得人而后去其否古今人才类多生于乱世而成于患难正天所以磨链伊人而使之动心忍性者二卦初辞传义亦互相明
　　象曰拔茅贞吉志在君也
　　君子之所以异于众人者虽当洁身髙蹈孤飞远引之时而其志之所在不止于全身避害而已有莘之五就二老之归养卒能反否而为泰臣之择君正在于是岂滔滔避世所可拟
　　六二包承小人吉大人否亨
　　在地之中众隂皆其所统一爻而该下体之全者天虽居上实包地外大人虽徃而失时实容小人而君临之地虽居下实上承天小人虽来而得令实仰大人而臣服之包也承也皆得天地之常道大人小人之正位小人即此知名分之不可逾越而潜消其僣窃是其吉也大人即此知上下之可以施行而黙运其匡救是虽否而有亨之之术也
　　象曰大人否亨不乱羣也
　　大人处否而能亨否者非絶人逃世弃否而不顾也鸟兽不可同羣身不离乎众人之羣而不为所乱故能亨否使大人而洁身独往世道终否何能复泰后儒多以狄仁杰为亨否成反周复唐之功吾独以谓不然夫仁杰失身牝鸡而荣其禄是乱羣也及乎旣死庐陵犹未反正则所称梁公者依然武瞾之伪爵惟荐一张柬之为得人而谋事多暗使曌传位三思成夫篡夺东之必不能为周勃之事仁杰不免为乱臣贼子何得称从权之大人哉于戏小人道长妄曰大人徒为乱贼耳
　　六三包羞
　　此正天地隔絶之介天虽覆防在上苍苍不下然实包乎地外地之闭塞则磈然不能贯通以待天气之灌濡然其间之品物庻类固未尝因之而灭息也羞饮食之物也生人之用莫切于饮食不因天地之否而不生人生其间者岂可但知饮食不思所以济否乎是当否而荣以禄也
　　羞进献也从羊从丑羊取牲肉丑取调和之法
　　周礼羞用百有二十其品最多故曰庶羞言以饮食进献于人以求媚可鄙可贱矣借为羞耻羞恶
　　象曰包羞位不当也
　　尸位素餐之人而居天地否隔之际何能有为食其禄而媿其位者也
　　九四有命无咎畴离祉
　　三四乃隂阳徃来之冲来则必徃徃则必来此天命自然之运用故时未至而强为与时至而无其人皆不能成功者也今三隂之防已过则阳已复临有命如此尚有何咎所頼者君子共任其事以应天命以囘造化惟朋类相为附丽则天下蒙其福祉矣　天下之治乱互相倚伏至治之时文法制度似乎可以乆安而无弊不知乱萌已在其中大乱之世极重难返似乎滔滔陷溺无有涯涘不知天意将囘见晛雪消太阳爝火未烦劳瘁而功业特隆惟有命存焉则无咎矣前人当其难事或不遂此逄其易偏一举而可就即身际其会亦不自知其所以然故曰莫之为而为者天莫之致而致者命也君子亦观夫消长之几而已　泰平之世各相依附易为比党故泰二欲其朋亡否隔之时人情乖异难于同功故否四欲畴离祉
　　畴耕治之田也象耕治半水半土之形农事非
　　一人可成古人多耦耕故借为侪类之称小篆加田作　俗作畴因赘复赘
　　象曰有命无咎志行也
　　君子之遭际虽有穷逹之不同而其志则未有异也初志在君未逄天命其志未行至于四而天命及矣岂虞其志之不行
　　九五休否大人吉其亾其亾系于苞桑
　　世之否也上下隔絶民劳莫诉及乎天运初回不冝纷更多事以扰天下须先保惜爱养兴民休息徐变其否是必圣主当阳居天位而行其德化惟其有此大人所以天下共蒙夫吉也大人兴衰振废歴否之艰难将复乎泰其治乱存亾之故审之详矣故忧危敬惧时凛丧邦之戒曰其亾其亾彼所维系者仅仅苞桑之微弱岂能坚纫巩固而不颠坠乎　桑缕似坚苞则其萌芽也不可即视为巩固之物否初休息不可即视为治安之日而忘其畏慎义与鸱鸮之诗相似言鸟之为巢所系者仅苞桑之秒忽耳
　　休止息也从木从人耕耘之畔行旅之徒其劳
　　顇已甚得木防以止息胜于广厦矣借为美好之用以得防庇为美也借用终极之词以得止息为终也系系也从従糸以绳缚车使其轴不得动
　　击也　　苞草之初生有萚包之如人之有包衣也从草从包包荒包承包羞苞桑石经并作苞古字通用俗儒传冩妄有去取遂至文义分别不相照应然与其加草于包荒包承包羞不若去草于苞桑之为得也人之未生也母包之人之旣生也天地包之天地之气运通于人之气血故泰否天地徃来之卦多言包　　桑蚕所食叶木指众手采叶之事
　　象曰大人之吉位正当也
　　天下之生乆矣一治一乱乱在天洪水之类是也帝尧当位举舜禹以治之化否为泰乱在下岂尤有苗之类是也黄帝帝舜当位武功文德以治之化否为泰乱在上夏桀殷纣之类是也汤武当位为方伯连帅起自诸侯以治之化否为泰开辟以来皆有德有位之大人主持世运故其亨否易以天施地势顺故也天地之大宝曰位寜不信哉
　　上九倾否先否后喜
　　天地升降隂阳徃来日征月迈而不息否至于极上则必倾而向下此运防之自然不待勉强者也若世道之治乱则必因乎人力任事有其人凡先此之否塞无非造就圣贤豪杰之具使之增益其所不能而为后日之喜説或不克当天心之所属有渐磨以世变君子而化小人者有矣有折挫以患难君子而消沉灭息者有矣其能先否后喜者几人哉
　　倾仄也从人从顷顷指人反仄其首之意加人
　　佀赘直当用　　为得借顷刻言侧首可待也借为倾覆言仄必覆也　　喜欢乐也从岂从口岂凯旋之鼔口凯歌也击鼔奏凯乐之大者
　　象曰否终则倾何可长也
　　否有人以济之则不至于终极使听其倾覆颠越人民家国之害不可胜言矣何可使之长乆乎事在人为尔世道之遇泰难故泰初与否初不异天之所包者大地之所包者小故泰二包荒以天包地也否二包承因天之包而地仰承之也泰三食福天之所生举其大槩否三包羞地之所产备其品物也泰四以其邻否四畴离祉隂阳徃来之道路邻与畴其介限也又相从之类也泰五归妹自上而下见隂来之疾速否五休否劳苦而暂止息未能遽返见阳来之需迟泰上城复于隍土重浊坠而向下易否上倾否气轻清降而就下难两卦反覆合观足徴世运之否多而泰少
　　【火下天上】同人
　　否上下不交万物不通人自为人而不同乆矣君子知其敝也通天下之志而去其壅闭故休否倾否以后非同人不可也其卦上天下火日之始升甫离于地而将登于天之象日之丽天光明溥照薄海内外无不同者但始升之际其光明于东方尚有所隔障而未彻透门户屋宇林莽陵阜城郭市防之处俱有所隐蔽光明亦未淂照临是于大同之中有明有暗世故人情之变态遂自此而生唯于野于郊旷远寛平一望无阻日光所及普天无异方可以言同也然而爻辞无一尽美者何与藏天下于天下鱼相忘于江湖不求其同则人无弗同名为同人同朝则争位同事则争功同业则争利同言则争名故至于伏戎登墉号咷师克极人世之险巇而后己天下之深讐多成于亲宻物之不齐物之情也人之不同人之习也使必欲强之而合于一途其溃决不崇朝而至矣如天日同居于上其性同也而天左日右其道背驰天金日火其行相克君臣之相得者危朋友之相亲者离此同人之戒也爱亲敬长赤子入井无弗同者此心虚灵如天空不碍日明不翳远而至于东海西海千秋百世若合符节一念殉私则隔絶者不可得通昬迷者不可得晓枕簟即生戈矛肝胆判为呉越圣人先得我心之所同然同者何谓理与义夫仁主爱爱则易同礼主和和则易同理有界限而分疏详义有裁制而辨别严圣人何不以仁礼同人而偏取理义为同然乎是卽类俗辨物之意也彖辞同人于野言田野之人朴直醕厐同里同井朝夕相依出入友守望助疾病扶持耕种耔耘収获赴公各尽其所当为而大同之象见矣初于门幼穉无知未曾交与仅识门中之父母兄弟而已二于宗稍亲人事已知有宗党之人矣三将适外卦有莽有陵道路之象也四登上卦乘墉交游于城市之象也五大师克遇朝廷之象也上于郊歴尽世道之险阻退而息交絶游者也道途城市朝廷趋之愈众其同愈难其事愈险圣人之道非斯人而谁与忘人我心虚明则无偏党机械变诈尽消于青天白日之下矣
　　同人于野亨利涉大川利君子贞
　　万井为同同方百里为家八万为田九万顷为畮九百万　又云八家为井四井为邑四邑为丘四丘为甸四甸为县四县为都四都为同一同之数有四千九十四井为家三万二千七百五十二田以顷计者三万六千八百四十六以畮计者三百六十八万四千六百一同之田所少者过半夏后氏五十畮凖周人百畮以此相参犹然未合然总之侯国也一国之人人各有事人各怀心焉能使之尽合于一辙唯是春耕秋获出作入息会集于田野有不待告诫不烦期约而无弗同者天不言而四时行迨日至而皆□各守疆里经界斩然无可争也各勤其四体自享其仓箱无弗和也金玉珠玑藏之秘宻而人不见芃芃禾黍散之臯原而人不私同人于野之象也彼此无荆棘徃来无藩篱岂不亨通畅逹何徃而不宜从来成大事济艰险患在人自为心不能合力亦旣同矣虽大川固利渉也然而阿比为同其同非正必利于君子之贞则自一井以及一同由一同以及天下皆同于野而方隅畛域无不尽化矣井邑丘甸各有沟洫畎浍以为田间之水道至于一同之地则同一大川以为堤防畜泄兹大川者又一邦一国之界限也邦国区分于天下非大同矣故利渉大川使间隔者无弗同也
　　同人同合防也从冐从囗【围】按春秋传
　　天子之地一圻列国一同是以一同之地冒乎城郭之外也同方百里同一川之水利借爵名周书上宗奉同瑁太保受同祭哜以玉为之可与圭璧相合囗象玉爵之形同象其所覆之巾也凡受爵土之诸侯会合于天子之朝庙则用同为爵葢取会合诸侯之众同而为一大同之义也又解详附録
　　彖曰同人柔得位得中而应乎干曰同人同人曰同人于野亨利渉大川干行也文明以健中正而应君子正也唯君子为能通天下之志
　　卦之所以为同人者以六二一柔隂爻居于隂位又在下卦之中旣得其位复得其中而上应九五为干之君如以小国弱侯有其才德而诚信交结于天子心同道合故曰同人也同人之彖辞曰同人于野亨利渉大川者非二之柔中即能若此其通无碍有险克济葢干之健行也人虽有其才德无大君与之同心岂能成就夫功业故凡事之行否必归诸天也然而应天得君世不乏人未必其皆正卦以离承干文明普照刚健不息二五隂阳正应以柔顺中正之臣见知于刚健中正之君隂阳相济中正相和以君子之正道相防合君臣际遇千载一时也唯君子得逢其时为能使万国之诸侯无所壅蔽而志同于一人万民之形骸无所隔絶而志同于一德二五中正之同不仅二人之同心竟以此而通天下之志也伏戎乘墉非卿大夫士庻之事皆侯邦也读书诵诗不可不辨易即深奥过于诗书而制度等威必无别道当于此推之亦可得大槪矣　卦以柔为主者夫子彖传不曰应天则曰应干如履大有与同人是也小畜以六四为主则曰刚中志行见柔不能行之意大有一柔为君上下五刚应之是人君谦恭虚已
　　诸臣贤能尽职之象同人一柔得君之专诸阳未即听从同非大同故同人六爻不如大有之羙
　　象曰天与火同人君子以类族辨物
　　天无所不覆日无所不照凡有气有形者共戴而共瞻之惟天与火无二无私为同人者也故圣人于天火二象之卦名之曰同人君子观乎此象见所覆所照至纷极襟乖戾睽违而不可强齐其同之之道灵蠢万殊也各以其类相聚亿兆异冝也各以其族相从彼固有自然之区别详其类审其族铢分缕析使物物各得其所则因情置辨之为得也然后物无淆乱类族以安并育而不害并行而不悖于以见天日之广大贞明覆照咸同也类与族在天辨物在人物者大即君臣父子兄弟夫妇朋友身心意知天下国家之属小即沟池疆界权量尺度之属辨者即主敬主恩有序有别有信格致诚正修齐治平分田制禄关石和均之属故舜明于庻物察于人伦礼传致知在格物明察与格正辨之谓也正所以会通天下而同人之道也
　　族矢锋也束之族族从防从矢聚矢而束之锋
　　簇簇然其上揷旗以为识凡镞簇等字通用之因矢之会集于一处故借为宗族之用
　　初九同人于门无咎
　　同人之初乃人与人相亲爱之始如赤子稍知人事其所亲所爱自父母兄弟以外唯一门以内之人诚朴真恳无有虚伪猜疑于其间和美天成率性无私其同最善矣故无咎
　　门居室出入处也象形凡易中取象阳在前则
　　云户隂在前则云门户竒阳象门偶隂象
　　象曰出门同人又谁咎也
　　门内之同属之天性门外之同多起于功利所以举歩而生窒碍觌面而判冰炭苟以爱亲敬长之情出门而同人虽逹之天下四海兄弟又谁得而咎之
　　六二同人于宗吝
　　凡门以外即为宗党之人出门交接必自宗始六二虽明体然必丽于阳而后能明以一隂附于两阳之间如人之渉世倚附于乡党以为基称孝称弟而后令闻广誉可以传诸天下葢日之登天先出于地上人之陟髙行远未有不出于卑近者也以成德之君子视之以友天下为未足而尚论古人则区区同人于宗党者不免乎吝矣
　　宗贵祖庙也从【交覆深屋】从示【鬼神之意】言髙曾祖祢
　　之神灵栖息于堂室而如在也其子其孙皆从而分即谓之宗人借凡归向依附之称
　　象曰同人于宗吝【句】道也【吝句】
　　未大同而先于宗虽为可吝然而同于天下者莫不由兹而始乃同人之道当如是也道犹路也谓同人必取路于此也不然内行未修而欲显其身于天下宗族乡党多未能信之矣
　　九三伏戎于莽升其髙陵三岁不兴
　　日将丽乎天此普天共照之时然荒蔓之地茅苇丛生自蔽塞而不见日光有所不能及则种种可怖可畏之事从兹生矣有伏兵戎于榛莽之象然日旣临莅乎中天而升夫髙陵之上可以穷极幽隐察见遐迩然东西南北又限于方隅而多阻隔虽三岁之乆安能兴起事功而有所成就也哉夫三为上下之介正同而不同之地也伏莽而为冦升陵而侦伺以暧昩之心胸为强梁之形状明极则暗生燥极则暴甚也究亦何能为乎　上下之介有一同异域之象三四两刚相比各守其封疆故伏戎以有待乘墉以有僃皆各国诸侯之事未可言凶
　　伏司也从人从犬濳伏于幽隐之处以察非常
　　人以犬自随为候伺也　　戎兵也从戈从甲戈以御敌甲以卫身兵器之要者　　莽众草也从二草会意其中加犬作　　者犬逐兽于草中凡卤莽等义当用之至于草莽苍莽等义则不当加犬　　髙崇也象台观层垒而髙之形　　陵大阜也从阜从夌夌有超越之义阜与夌非髙山峻岭比可以超越而过者也　　岁木星也从歩从戌木星十二年而周天每日昬时见于岁支之方一岁歴一辰故一年为一岁木生于亥至戌而终故以歩戌为义　　兴举也从共从同并二人之手同二人之心而兴起也
　　象曰伏戎于莽敌刚也三岁不兴安行也
　　三质旣强火性旣烈何不明白章显以陈其师旅而乃伏戎于莽以为此暧昧者何也特以其所猜忌而为之敌者乃干健而至刚者也旣不能坦然而彻备又不敢公行而犯上故也至于三岁而不兴则亦安用此险巇为哉是终不可行者也　大凡君子之待人接物光明磊落天下之穷竒极怪遇青天白日而俱消小人消沮蔽藏每于荡荡平平之内生逆诈亿不信之心以自夸其明察以乱天下之大同故人心之暧昧即世路之山川国家之戈矛也
　　九四乘其墉弗克攻吉
　　天日违行火金相克二体上下之交有不相得而战争之象三在下卦故为伏四在上卦故为乘墉郭也四乘已墉以自守所以御三之伏戎以下攻上其理逆以伏莽之诡计攻乘墉之正兵其势难故三见事不可为弗克攻而自止四五同体以敌三之外宼何奸宄之能逞其恶哉故吉如曰乘他人之墉则旣以登城入郭矣何得犹云弗克攻乎
　　庸城垣也古文与郭通用因读若庸即借用庸
　　后复加土以别之古之附郭曰附庸王莽更为附城亦窃此意所以谓之庸者以城郭为君国之大役劳民之力不可出于租庸调之外当农隙以从事仅可如常庸之制岁三日而止也故命以示戒
　　象曰乘其墉义弗克也其吉则困而反则也
　　我旣乘墉而有僃彼觊觎之奸义自不能克矣然我仅仅为守御之计何足为同人之尚耶其获吉者何与岂不以我之捍卫坚固使彼智力俱困而渐反于规矩制度之则乎反于则矣险阻濳消疆里无碍将为同人之盛治矣
　　九五同人先号咷而后笑大师克相遇
　　以阳刚中正之人而居君位天下大同虽遐陬异域未有不云龙风虎而从者何其言同人若此之难也葢尧以不得舜为忧舜以不得禹皋陶为忧大君之求贤以自助不惮大声疾呼以招同心求之旣得则喜説之色形于顔面此同人先号咷而后笑之象也彼同心之人混迹稠人广众之内无从辨别惟志同道合则一气相感自能彼此无间而相遇合是大师克相遇之象也师众也大师犹言大众也克能也即选于众之意贤人旣同庻民安有不同者哉旧解谓卦止六二一隂五阳俱欲同之至于搆怨兴兵君臣相夺则是后世之争幸臣嬖妾矣岂其然岂其然大传君子之道或出或处或黙或语人之形迹各不相同同者惟心耳心同则断金而莫逆如兰而可亲形迹虽混于大众之中而此心独克遇于声应气求之表岂区区会合之比乎
　　号呼也从号【气遏而口舒之】从虎言其声之猛厉也借
　　凡号令之用　　咷从口从兆谓坼口如兆以出声笑从竹从夭许氏误遗其字李阳冰为之补篆愚谓喜笑之笑当即用歗字或作啸亦可此笑字当与【箫】管之通用葢象形而笑会意也天下之声出于窍惟竹最虚故从竹竹之完者无声唯夭折之乃可成声作为管龠笙箫之类也倘用于喜笑可云借用不可言正文
　　象曰同人之先以中直也大师相遇言相克也
　　所以谓之同人者其声应气求本出于同心同德葢在未同之先者五刚健中直二柔顺中直虽在异体而心已孚合故也大师相遇君臣朋友防合之情有不期然而然者言相克犹言各相能也声气相孚各不阻隔于众人不混淆于庸俗也则一人所好乌得如是　此友参以大传则号咷也笑也正诗人嘤鸣求友之声也但嘤嘤和平而号咷迫切则其时之或异尔和平当其暇日迫切当其及时也
　　上九同人于郊无悔
　　国外曰郊郊外曰野上九去城郭市朝已远其所同者不过出作入息之农夫非有争名争利之险者虽若朴陋固鄙无有所闻见而胸怀荆棘谈笑戈矛亦可以一空矣故无悔此沮溺丈人不求同人者与
　　象曰同人于郊志未得也
　　君子之同人欲以通天下之志也今舍朝市城郭之冨美而甘同于郊亦岂可云得志哉畏伏莽乘墉之险恶寜弃彼而就此尔　同人于野则通天下之志同人于郊则志未得郊野似乎相近而志若此其相背何也郊者仅对城市而言逺乎名利安乎澹泊云尔野者总天下而言九州万国之封疆不能界江山河岳之险阻不能限葢一道同风之谓也
　　【天下火上】大有
　　同人者有人斯有土大有者有财斯有用也先王之建万国授以一同之地诸侯各子其民使之树艺五谷不失其时则草野之仓箱皆为公堂之用九州之壤赋又皆入贡于天子此大有之所以次同人也其象上火下天为日正中天之时凡属形气之物无不照临于其中卦以一隂为主而居五位上下诸阳环而应之为人君者虚已听人端拱无为为人臣者贤能任职政事毕举此诚治道之极美王化之至盛也或曰大有实与比相反若然则显比之吉为可疑矣曰比五为君拨乱反正者也非刚断英武不能除天下之梗化其臣非柔顺听命亦不足徴远迩朝宗之象大有为君垂衣裳而天下治者也非温恭克让虚已下贤不能取诸人以为善其臣非才质刚强亦不能分九官十二牧之位此元首明而喜股肱良而起庻事康而熈之象也夫水虽附地而载地者亦水则九五一阳所以经络乎上下者每籍五隂之虚受日旣升天而天仍冒乎日上则六五一隂所以乆照贞明者又全頼五阳之健行而不息此君臣刚柔之义各有攸当也后世之君臣反是其济难扶危才能未必超出于天下故布衣昆弟角力而侯王非如比之以一阳役五隂也及乎丧乱旣平君骄臣谄一人孤危于上予圣予智天下委靡承顺犹恐不得其欢心非如大有之以一隂听五阳也观于此而唐虞三代以及汉唐之污隆断可知矣卦为火天同德君臣一体初远于五草莽之臣二应于五乃藩辅之臣以壤赋上贡者三下卦之上出则方伯入则三公天子之师傅四为同体之亲臣贵戚之卿也五为舍已从人之天子上为至治之世天命眷注之象卦之六爻无一不美天子下贤无政不举上下二篇斯其至矣乎而考亭偏云君道贵刚太柔则废是以汉唐之盛为盛也岂其然哉　大有畧与丰相以丰爻词无一尽美大有爻词无一不善葢丰之盛火在上君王富而骄侈也大有之蓄积在下百姓足君孰与不足也君富者丰蔀丰屋障蔽而昬迷百姓足者大载彭彭而献享也为人君者可以知所处矣
　　大有元亨
　　一卦五阳可谓大矣六五一隂虚已下贒五阳悉为其所有故曰大有其卦火在天上为曰正中天下成形成象之物无不具瞻而覆庇世道昌明民丰物阜之象也此天地开泰之时盛大而通畅絶无收敛闭藏之气故但言元亨而不言利贞葢形容其极盛犹言三皇之世如春五帝之世如夏也
　　大有有从又右从月月自下已后渐向
　　消灭及乎合朔之三日乃忽见于西方西者天之右也无者倐现现而在右惟月为然故以右月为有月为隂为小日为阳为大故月生西方其有小而日丽中天为大有也此火在天上命卦曰大有之义
　　彖曰大有柔得尊位大中而上下应之曰大有其德刚健而文明应乎天而时行是以元亨
　　大有之为卦以一柔得君位乃大中之位也人君以柔自处上下之阳皆欲献其才能而应之凡大者尽为其所有故曰大有也其为德则运行以刚健而无事不举烛照以文明而无微弗察成功文章葢兼之矣日非能自明丽乎天而贞乆乃应乎天之不息而与时俱行是以元亨也　刚健者动作于下臣无旷官废职者矣文明者临莅于上君无偏蔽迷惑者矣何有君弱臣强之嫌乎
　　象曰火在天上大有君子以遏恶扬善顺天休命天不可升而火之精能跻乎其上是火在天上也日丽中天何物不见大有之象也君子于此用髙明之照临察见其隐微四海之广亿兆之众恶虽未萌早有以遏之而不使之彰显是变格其心志而非刑政之治也善或有所未申必欲举而扬之以极乎畅逹而直遂是辅相之而使自得也则恶不迨于罚善不期于劝矣天无私覆日无私照恶不形善必着皆顺承上天之休命以成至治之王道于穆不显明命昭然非刚健文明之君子其孰能与于此
　　遏微止也从辵从曷曷何也何则莫辨其可否
　　不敢遂行之意言微露其端而即止也
　　初九无交害匪咎艰则无咎【害胡八切下并同】
　　害车轮受轴处以键束之也借为利害之害因借所专复立辖字以别之初居下位无应援于上已不交接于人人亦无从而辖已辖统辖也天子不得臣诸侯不得友独善其身固匪有咎者然当艰难自处耕田而食织布而衣一介无所取予不求于人而独得惟艰难则可以无咎也不然隐居放僻肆志傲物岂盛世之事哉
　　害车轴耑键也从□者车屋也从丰者刻木为
　　节指车之轮轴也从口者象受轴之窍也一车之力任于轴而运于轮统之唯辖故通为钤辖统辖等用以其关系于车者最大易于伤坏故借为利害伤害之用后人忘其所自二字遂分而害反乆假不归矣愚反覆此爻嫌其词语重复旣曰无交与而无伤害又曰匪咎又曰无咎同一意也而至再至三无是理也日之行天犹车之行地所以从来有和驭羲辔之语大有为卦取象于车下体三阳健行不息二居中为车初三在旁为轴端之辖车形已御日而行上体三爻乃行车之事四之彭犹诗言出车彭彭也五之厥孚交如者驱和銮而游康荘威如者斧钺而饰车容也上之天祐言车虽尽善人事尽美必属天命之眷注方能任重致远无破辕折轴之患世之得为大有昌明隆盛非易几及者也
　　象曰大有初九无交害也
　　时当大有九州之壤赋万国之茅土一民一物莫不归于职方唯彼位居初九则姓名不上逹乎天子斧芾不下逮乎袯襫故我不交人人不害我而无咎不然邦有道而贫贱岂非耻乎
　　九二大车以载有攸徃无咎
　　三阳并运于下而二当其中独应于五任天下之重以行远是用大车载物而有所徃之象也惟天不息故能御日而贞明唯远方致贡故必丰厚以输将其有所徃也才称其力自然无咎
　　车舆轮之总名象贯木轮轑之形载见小畜上
　　爻象词
　　象曰大车以载积中不败也
　　二所以胜大车之载者何也初三两刚比辅于左右二居于中任重委积虽多才力坚厚足以当之无有偾败之患也
　　九三公用亨于天子小人弗克
　　时当大有物阜年丰畿甸之外万方之所产所畜亦皆蕃庶而盛美羣后百辟虽各君其国各子其民而四海朝宗无不会归于皇极九三在下卦之上实诸侯之方伯连帅也率其与国而脩贡献公用亨于天子之象也此小人对公而言谓四民之类犹言野人也彼小人者践土食毛尽涵濡于天子之福泽其乐其利岂不欲稍致其私以颂万年乎然而各限于分力有所弗克也夫既以跻于公堂公之所亨何莫非小人之亨也何必自致于天子而始见小人之诚乎如曰蠧国害民之小人弗克亨天子之任岂大载匪彭而小人偏克也耶葢大有之世含餔鼔腹田野小人沐天子之恩膏亦思以涓埃仰畣髙厚而圣人已先鉴其诚悃若曰彼万邦之致亨者虽我公侯而实出于我小人之暑雨祈寒之劳瘁也云尔
　　象曰公用亨于天子小人害也
　　小人总辖于诸侯诸侯统辖于天子是公之来亨者岂公能身亲稼穑而至斯也未有不出于小人之筋力者天子鍳公之诚公鍳小人之诚则小人虽有封疆之隔而实亦天子之所辖也　车有两辖初为左辖三为右辖二为大车爻辞未露象传补之
　　九四匪其彭无咎
　　此爻有天子亲臣之象任土方物其致贡于天子乃侯邦之所进彼为藩辅者极丰腆以将诚敬而亲臣无是也居辅弼之任其忠君爱国使天子得以长保其大有者岂在于黄圭璧之盛乎故虽匪其彭而无咎也诗云出车彭彭又云四牡彭彭皆言车马之声壮大也四切近下卦輨辖之声间关故有此象彭鼔声也从壴乐在县之形从彡指其声也击
　　鼓近邉其声若咚击鼓从中其声曰彭连二声而合之则为也
　　象曰匪其彭无咎明辨晳也
　　处盛满之时而居近君之位其权势利禄足以震詟乎天下其致君泽民之道岂止以富厚丰隆为能事四以离体洞逹本有光明察之详审自能辨别极其精微无不昭晳则其所以为君为国者更有重于大载用亨之公侯矣四上两阳五之所丽以为明者也任大责重故四曰明而上曰天
　　晢昭晣明也从日从折如日之明方可折断
　　六五厥孚交如威如吉
　　以虚中文明之德柔顺以从天下之贤人君子凡天下之才能功绩皆其才能功绩也故成斯大有之盛治葢其孚信交于上下謇谔盈廷而无不受恭已南面垂衣裳而威仪焕然也吉孰如之　天子一位其祸莫大于唯言莫违其恶德莫甚于好刚自用三代之季桀纣之失天下也俱以刚暴非君弱臣强也唯周室东迁乃君弱臣强尔然其所以失此权势者则又由于幽厉之刚暴也乃以君道贵刚朂之得无近于使民战栗之意乎歴观后世君天下之败亡其有不自用自专恶闻其过者否间有强臣窃柄尾大不掉者则必昬愚迷惑之所至是当责其不明不当责其不刚也曾有离明之主而惧政令之旁落乎师臣者帝友臣者王非可好刚为也
　　威从女从戌戌为霜降之月女子之昬期也女
　　将嫁德容言功节文咸故谓之威仪礼仪事大属诸阳威仪事小故属隂而从女六五以柔顺大中之君而五阳应之故曰威如
　　象曰厥孚交如信以志也威如之吉易而无也人君以虚怀诚信待天下之臣民凡为臣民者恭敬以从事唯恐输将之或后皆六五有以感其志也其威仪文章焕乎可观坦易明白无有猜忌戒而天下不萌觊觎之心此所谓修文德而来远人舞干羽而格有苖者也葢惟正之贡藏于民间非府库之所私也苟或见时际丰隆君兴黩货之念掊克以充牣虽桀裂以御其臣下百计以防其攘夺珠玉锦绣非不多也安得而独享诸
　　慎也从人从防【具也】人有戒慎当有具以应
　　不时之用
　　上九自天祐之吉无不利
　　天下之至大有人君之享大有恒百年毕世而不可得遇幸际此时者固其才德所致而要亦有天命存乎其间日中则昃几微之顷尔六五信顺尚贤自始彻终无有陨越至冨极贵不见其骄亢所以自天祐之吉无不利倘惟知贵刚作威作福玉食其去信顺尚贤逺矣天命能终祐乎
　　祐助也从示从右言鬼神以右手助之力以口
　　助之言也
　　象曰大有上吉自天祐也
　　诗曰靡不有初鲜克有终矧当大有之时但见其民丰物阜而无敌国外患者耶则处盛满而能克终者难矣故人君之患在于贫弱者少出于富强者多今当大有之世至上而获吉始终一德可知故能享天之福祐夏殷季世财非不聚也天命巳去君何能有焉天与人归必信顺尚贤而后可
　　同人以一隂在下而君独应之是人君之听偏而人臣之党私也犬有以一隂在上而臣皆应之是人君之虚公无我而人臣之竭才事上也同人之日出东方其明偏而有蔽伏莽乘墉用明以成其暗大有之日正中无不烛照大车彭彭以享其盛所虑者日中则昃冨厚难居察察不可为明尔五以隂柔处之满而不溢故能终有也为人君者舍已从人天下之善无不归之贵刚云乎哉







　　周易象辞卷五
　　钦定四库全书
　　周易象辞卷六
　　余姚黄宗炎撰
　　【山下地上】谦
　　夫日中则昃月盈则食盛满之势岂人所易居守之之道唯自贬损以防其骄亢故大有之后继之以谦也谦之为象合地山而成卦地势平顺山形峻絶似乎山高而地卑也然而地之为地东西南北万里之中其为崔嵬嶻而不可攀越者何能计数乎以近者视之若千寻万仞廻出乎地远而迨于一舍之外则亏日月而干霄汉者悉入乎地中而不见是嵚崎之力易穷而广厚之量莫测也山亦恶能逃于地外哉地常不足能包山之有余地常卑弱能纳山之高强然山体下止则为刚土以络地地体上顺则为柔土以连山皆收敛于内成其坚固凝聚之气不为越亢满之形以西南之地土益东北之山土犹语云泰山不让土壤故能成其高卦承大有之后恭敬退让非声音笑貌之虚文盖实见盛之必衰盈之必倾毫髪不可以增益惟宜欿然以自守下体三爻谦谦鸣谦劳谦皆自处于寡义在所益上体三爻防谦不富侵伐行师征邑皆巳见其多义在所裒裒多益寡天时人事之所必然故遭逄盈满为小人之不幸以其不能谦也谦之为道养徳养心俱自取于卑下匹夫胜予有令闻而不敢居有勲劳而不敢矜动容周旋兢兢于规矩以之临大事则毅然而任重艰难归已功名让人此地之所以致养乎万物而山之所以成终而成始也山为刚土地为柔土东北西南两相对待刚土为骨柔土为肤地上之山如人身骨节隆起于肤外山藏于地如人身诸骨隠伏于肤内凡为平地者亦莫不有刚土以错杂但浅深隠现之不同登髙峰之絶顶眺望羣山各有枝干脉络微显皆行于地底能穿江越河甚而跨海者有之则地固载山山亦植根于地以互结交固也所以易位而为剥则山无根底徒附于地上必将倾圯崩堕不能乆峙者也故谦非柔媚容説者所能唯刚介不阿者能之
　　谦亨君子有终
　　有功德而不矜伐舍巳而从人立身以恭执事以敬乃可谓之谦人唯傲慢自是故多窒碍而不通既以谦矣何用不亨然天下小心畏事者亦往往自处卑下不欲与人校得失辩是非甘自安于柔懦此其力之不足非其德之有余也苟或居得为之势则慎重之念渐轻而偃蹇之意渐着矣唯君子为能操之于盈满之际至于髦期而不改则谦之为德直与性俱成者矣故曰有终非始之难终之难也
　　谦敬也从言从兼人之骄倨莫甚于言语谦之
　　取义于言兼者不言而躬行之谓即先行其言而后从之也大凡笃实行者自知践履之难每见已不若人必无夸大之辞不言则已言则兼行自能敬谨而卑约
　　彖曰谦亨天道下济而光明地道卑而上行天道亏盈而益谦地道变盈而流谦鬼神害盈而福谦人道恶盈而好谦谦尊而光卑而不可逾君子之终也
　　谦者位不欲居人之上功不欲居人之先所以能亨莫高于天天道旋转于地下其气下济故能垂七政以照临而成光明之象莫卑于地地道通逹于天其形虽卑其上行之气莫得而遏抑之也吾观天道寒极而隂消暑极而阳往日中则西倾月望则魄生是亏盈也春温未极而夏暑随之秋凉未极而冬寒随之日虽速一嵗而周天月虽迟一月而周天是益谦也吾观地道蕃盛者必趋于消索帝王之都会倐为坵墟人物之冈薮易为榛莽是盈之就变也深谷积为邱陵硗确转为膏壤下里边鄙乘时而集天下之舟车是谦之纳流也黍稷非馨高明鬼瞰作善降之百祥主祭而百神享是鬼神害盈而福谦也至于人道其恶盈也势之所在则面是而背非权之已去则弯弓而从事其好谦也智者竭其谋勇者竭其力轻千里而告之以善矣彼有德有功其位本高高而能谦适所以増益其光辉而如天之下济不矜不伐自视甚卑卑非柔懦孰得而逾越之则如地之上行高如泰华跛牂可陟卑极于地终日为人所践履而欲逾于其外虽夸父不能此卑不可逾之明騐也光而不可逾君子之所以有终欤　天之生人各有分量防堂杯水止浮芥舟燕雀飞扬不过枋榆有天下而不与其量过于天下也箪食豆羮见于色其量不及箪食豆羮也未满乎量不期恭而自恭既盈其量不期骄而自骄有若无实若虚唯其谦也谦不可量四海不为富天子不为贵所以可居天位而安万乘若田舍翁有钟庾之贮则足高气扬不能自禁岂复可加以区釡乎
　　卑贱也执事也从甲谓贵者出令甲也从左谓贱者
　　奉令不但右手执事虽左手亦勉力以操作也　　亏气损也从雐鹰其声如虎从亐气之舒也言气以号呼而至损伤通为凡物缺损之用天以气言则尤切逾越也从足从俞俞有进之义言以足进而越之也
　　象曰地中有山谦君子以裒多益寡称物平施
　　地厚山高载华岳而不重地之谦以顺也山为刚土植根于地而为之骨地为柔土包括于山而作之肤山之谦以止也地中有山之象所以名之曰谦也君子观乎其象见山虽峻絶地实含之不觉其多地虽卑下山实负之不觉其寡则万事万物之参错而不齐裒乎彼而益乎此适得其当称其物之轻重大小施而错之均平不颇各得所宜圣者作明者述愚不肖者奉行未尝覩贤智之有余又何从知庸众之不足非君子莫治野人野人不可以为劳非野人莫养君子君子不可以为贵骄于何生傲于何长此光明而不可逾谦之原也
　　褒衣博裾从衣从□【保】详绎其义乃保母怀抱
　　小儿制为寛博之衣便于里防也因有爱惜之义故借为褒贬之褒因有有余之义故转为褒益之褒俗误作裒非是　　多重也从二夕会意作于朝息于夕人之常也苟能夜以继日日计之不足嵗计之有余不期其多而自多矣汉志所云一月女工四十五此之谓也后儒引周礼一后三夫人当夕以重夕为多此侮圣之言也　　寡少也从门从颁言室家之内其所赐与不必皆多唯以均为当借为诸侯自称谓恩德之及人者少犹不谷之云不能养人也称铨也从禾者凡轻重长短皆凖于禾十二粟为一分十二分为一铢十二秒当一分十分而寸从爯【音义同】手举之也古但用爯而义尽
　　初六谦谦君子用渉大川吉
　　卦本谦也初处最下是谦而又谦也故云谦谦谦不厌其卑故以君子归之人情傲慢纵恣康荘即能摧毂袵席即起戈矛如以敬慎退逊处之何险之不济用谦谦之道以渉大川大川安于燕居矣未有不吉者初未与物交不可为险难甫当山下不可为大川葢君子立身处世唯当以戒慎恐惧为心无他谦而已矣
　　象曰谦谦君子卑以自牧也
　　谦以恭敬逊慎为义似乎属与人接物而言岂知君子宅身居巳空空无知学如不及求无大过其处于卑者乃其所以自养葢育德滋心若此而非在外之容仪也牧养牛也人心骄亢每欲出乎齐民牛性犇悍恒欲鬭很而超逸牧人之养牛引其縻而加之軶牛无不聼命者君子之养心以义为縻以礼为軶而鞭策之以学问则妄念潜消唯觉自视欿然岂特对人为谦哉
　　牧养牛人也从牛从攴攴者人执鞭朴以驱策
　　之也
　　六二鸣谦贞吉
　　谦以安身立命本不期于表暴也而令闻日彰鸣谦之谓也养之于初至此则粹面盎背为和乐之音声葢动容貎斯逺暴慢出词气斯逺鄙背者也以柔顺之德居中正之位谦将上行其吉宜矣山体下虚山鸣谷应之象诗人以鸟鸣嘤嘤为求友之声正与此鸣相似夫鸟之和乐而为鸣羣鸟从而和之君子恭敬自处人乐从之千里告善亦犹是也
　　鸣鸟声也从鸟从口防意
　　象曰鸣谦贞吉中心得也
　　鸣者声闻之逹于外者也苟为无本则色荘者矣唯其中心自得所以徴诸雍雍和美之音也养之已至故能心得至于心得则不自知其谦矣
　　九三劳谦君子有终吉
　　卦之所以成谦以九三一阳当上下之交覆山而载地有能不矜有功不伐劳而谦者也阳性上往艮德为止止而不进则满不至于溢髙不至于危君子处此所以有终而吉也故以彖辞归之　夫日中月盈日月之至盛也其终则为仄为食午未之际草木畅茂亦其至盛也其终则为雕零黄陨人世功名之至盛其终则为防身亡家唯能止而不使之至于极盛则终即其始期颐耄耋乃谓之考终乎
　　劳剧也从力从营省言极力经营则劳瘁也古
　　作　　从悉从营省言悉心经营则劳剧也正或劳心或劳力之意凡人劳则热其火内生而逹于外着两火者一为君火一为相火也
　　象曰劳谦君子万民服也
　　一刚而率众柔在其下者二隂为卑为寡卑者经九三而上行寡者得九三而益之在上者三隂为高为多高者从九三而下济多者得九三而裒之彼万民者俱頼此而平施又复止而不进安于下卦而终焉德盛礼恭东西南北寜不心説而诚服乎
　　六四无不利防谦
　　已过乎山而就夫地是歴尽崎岖无有阻难者去险处顺更何虞乎故无不利防者指麾如意之谓率性皆道动容中礼无徃非谦也　初曰牧养乃谦之始基二曰心得则养已成矣三曰劳曰民服措诸事业而功勲着矣谦之为道亦既尽矣故云有终及至于四是终而复始其布置施为纵横如意不逮戒谨而自恭不必端荘而自敬者也
　　防裂也又以手指麾也从手从为言分裂指麾
　　皆手所为也分裂即分布之意
　　象曰无不利防谦不违则也
　　不违则犹言不逾矩也色温貎敬随其所施无不合宜言斯可模行斯可楷各得其当然之极则何有于过不及哉
　　六五不富以其邻利用侵伐无不利
　　五虽君位而三为成卦之主其功勲事业皆三代之劳矣富有天下而藏之民间任之劳臣故君不富而用则取诸其邻也邻臣邻也指三在下卦而言富则盈盈即非谦恭俭之君未有聚财自专者岂唯平居为然即侵伐之事其所利用者亦不过如此尔古今之大缪俱以富国强兵为行军之本威武独防为出师之道曽不知府库之富未可恃必富在天下乃足乆甲兵之强不足畏必邻国朝宗乃艾安人君骋威不过匹夫之勇必命将任之乃无敌于天下是行军出师亦必以谦德为贵也谦果无所不利矣
　　侵渐进也从人从又从帚人持帚洒扫由尺寸
　　而渐进非可超越以往者借为侵伐之用言徐徐从事与征讨骤加不同
　　象曰利用侵伐征不服也
　　侵伐非谦之事以谦德而行侵伐则不服者服矣舞干羽而有苖格正人之不正孰胜于此
　　上六鸣谦利用行师征邑国
　　二之鸣虚谷传声也上之鸣登高而嘑也谦贵卑不贵高高者之鸣虽声闻于逺而和之者寡似于上下有隔絶之象其退让恭敬利用之于行师以征其邑国夫行师者争鬭攘夺无所不至岂谦者所乐闻哉然以鸣谦用之乃仁声仁言传播遐迩虽干戈威武亦皆文德怀来矣邑国者邦内之国诗云商邑翼翼是也言侵伐言邑国俱不敢夸之辞谦象也五上两爻侵伐行师若辞意重复但五之大防言谦不特为文治即侵伐亦谦可也上之大防言谦本能修武备行师亦无害于谦也
　　象曰鸣谦志未得也可用行师征邑国也
　　圣人之志岂不欲以谦治天下哉鸣于上而无和则于其志有未得也必不得已乃可用行师以征其邑国也见圣人志本在谦谦有未得至于行师非其志矣　二鸣谦而中心得上亦鸣谦而志未得居下之谦易居上之谦难也二为寡寡在所益故得上为多多在所裒故未得
　　【地下雷上】豫
　　人情傲妄则很愎与物必乖应事必踈谦恭敬慎视天下皆可亲爱天下之人亦无不亲爱于我者其雍雍和乐从容暇豫之气象于斯着矣谦固继之以豫也豫有和乐之义有从容之义卦承谦来其遏抑退藏非一朝一夕自然变而为扬宣畅凡郁之极未有不申之至者然取象于雷地何也雷以阳气伏于九冈闭锢沉匿可谓甚矣其时之万物俱窒塞而莫吐及时至而猛厉奋迅以出地气悉随之以上升其将离地也势最急廹其既出地也气皆安舒至于安舒则万物和乐万事从容矣和乐从容而为声音琴瑟钟鼓以宣之作而为器具重门击柝以备之皆顺时振动者也顺则豫説动则豫备豫说豫备事理相因大凡人情安舒则和乐其所图维必能详审稍有匆遽则缺畧每生于此际惟豫説乃能豫备豫备之至天下之艰难不足畏仓卒不足虞惟豫备乃益豫説也然常人阅歴忧患其心神警敏处于安乐未有不怠惰乘之者怠惰迟缓则忽于当前而不觉三四当人位有迟疑之戒故豫莫重于知几知几非他亦仍是豫备而已初在地下雷所自出之处故云鸣二在地中土之坚者故云石三近雷有惊瞬之象故云盱四为成卦之主雷体而出地者故云由五当雷冲故云疾上居豫极説乐之至则惟有昬迷而巳矣故云冥二体六爻又有作乐声容之义初之鸣考钟伐鼔管籥并奏也二之石石抚石也三之盱干羽杂进仪文可观也四之朋盍八音齐举舞佾皆集也五之疾乐大备而繁促节也上之成乐竟而阕也雷为众声之长当其始不能无猛厉震惊既而宣泄天地之和万物由兹而生遂建侯行师未尝不变更动众及其寜民定乱歌功诵德气象雍和以昭格于鬼神礼以和行乐以和作有以也夫
　　豫利建侯行师
　　豫有安舒和乐先事知几之义震为长子居于地上有土有民建侯之象一阳得用而统羣隂又非君位为将帅行饰之象夫建侯者必君民亲爱设险守国行师者必将卒同心知彼知此俱非和乐知几不可建侯备钟鼔之县闻其乐而知国祚之兴衰行师执同律以聼军声辨其宫商而知胜负亦皆和乐知几者也故豫之所利在此　一阳统率五隂惟大君坐明堂而朝诸侯为宜此之象也外是则将帅率师亦一人操权而号令亿万故复师谦豫皆有行师之辞独剥不言行师者上阳无位止于极外不能指麾在下之羣隂故也师二居中应君又在下卦乃人臣奉君命而出境专征之象故特以饰名归之谦三不敢自专以征伐行师归权于君与辅弼之臣谦道当如是也豫四近君而总师柄其权震主故五有疾死之嫌复初居下位卑力薄未可驾御羣隂至于卦终乃取行师之象犹云大败由是观之行师之道惟居下卦则不僭得中则吉能止则有终舍文人君子未可也豫从象从予人情夺之则怒而忧予之则喜
　　而乐喜乐形于顔色乃受赐予之象许叔重谓兽之大者但言象矣于予何取未然
　　彖曰豫刚应而志行顺以动豫豫顺以动故天地如之而况建侯行师乎天地以顺动故日月不过而四时不忒圣人以顺动则刑罚清而民服豫之时义大矣哉卦何以谓之豫也九四一刚为卦之主五柔应之聼其转布施为莫或违之者君子之所懐抱志无不行矣古今之经纶作用必以动而后成然惟顺时则不先不后适合其几宜是顺以动方为豫也豫之顺以动即天地之所以为天地亦不过如此况于建侯行师乎焉能有他道也天地以顺而动故日月代明成其昼夜而无过差四时迭进序为寒燠而无愆忒圣人以顺而动则刑罚之设皆条理灿然清而不淆使民心説服不敢犯之矣豫之因时其义顾不大哉四以一阳居近君之地自有君弱臣强之象以其威权行于境外建侯行师其事也故不言其翊主内治之道若何夫子之特举刑罚亦见威权过重之意反覆丁寜于顺动以明地道臣道不可不慎也
　　忒失常也从心从代省人心本正引于外物而
　　代其本心则失其常道矣又曰更也更即代之意小篆又作宜合为一字　　罚罪之小者从刀从詈谓以刀笔列其罪状于方册之中不使再犯也清朗也水澂之貎从水从青水之澂者其色青借为明白之用
　　象曰雷出地奋豫先王以作乐崇德殷荐之上帝以配祖考
　　阳气压于重隂之下欲升而不得则为靁劈地以出凡天下之阳气皆随其上逹之势各自奋迅而起靁出而土膏萌动地气奋也当此之际通彻和畅万物説乐故名为豫先王观乎此象思所以宣人情之郁滞导事物之雍和者无过于声音乃以五音十二律寓诸金石丝竹匏土革木之中作为一代之乐崇高其美德歌舞盛陈以享郊庙大合众工极于九变荐之上帝协和神人格于上下配以祖考与靁声之宣畅同也殷作乐之盛也
　　奋大飞也从奞从田田野空濶鸟得张羽而大
　　飞借为凡兴起振作之义　　崇嵬高也从山从宗凡山必有根之所如水之有原乃万山之宗主其形势必崔嵬高峻散其干枝脉络为一方之羣山也殷作乐之盛称殷从防【依】从殳防乃反身之谓
　　乐工俯仰升降翩翻其身也殳者乐工所执以舞之干羽也众工随太师为节奏其声容咸从之借为凡盛厚之称今于作乐殷荐而仅云盛既忘其本兼不知圣文之明确其不可移易如此　　配酒色也从酉酉即酒也从已已指饮酒之人各有一已之分量也随其分量征乎面色其多寡恰相配合而不可强也借为凡相称相当之意
　　初六鸣豫凶
　　圣人以忧患作易宴乐原非所尚豫许其和不许其佚初在羣隂之中独与豫主为应安舒喜説之象见诸言词自鸣其得意则骄矜傲慢满而盈溢矣凶何疑乎葢初自谦上来谦多遏抑令闻广誉表暴而为鸣及至此则宣泄无余蕴正与敬慎退藏相反小人一处顺境讙呼呌笑不能自持者也
　　象曰初六鸣豫志穷凶也
　　人或始于忧勤终趋怠忽者众矣位当初六实人事之始基而逸乐彰闻于外志非逺大即此已穷极而莫可増益所以凶也　鸣谦者居卦之终如人之耄耋处爻之上如位之师保犹云志未得何器量之也惟谦故不盈鸣豫者居卦之始如甫亲人事处爻之初如稍承顾盻即云志穷何自视之菲薄也惟豫故无求益立志之君子安可不毅乎
　　六二介于石不终日贞吉
　　处逸豫之时多柔弱而不能坚固多舒徐而不能敏速人情使然时为之也六二得地之中其于土也为骨土之骨则石矣禀性坚固廉隅分别介不可移寜静冲漠之至其明自生事物当前见几敏速不俟终日已先觉矣盖以贞而获吉也夫安乐足以愚人之志虑觊望足以蔽人之聪明内懐恬淡外絶希冀以至静观天下之至动迅雷之轰烈非不可惊也曽未顷刻而气息莫追郊原平顺万古如故富贵浮云晏安鸩毒智者不溺也
　　石山石也象在嵓下之形
　　象曰不终日贞吉以中正也
　　中正自守外慕不能入顺制动静生明知防于微有吉无凶
　　六三盱豫悔迟有悔【豫句迟句】
　　当动静之交雷虽从此而出然既离乎地则絶无踪迹之可按矣徒张目仰视羡其去之疾速不及攀附以为悔盱人之豫而自悔其迟心无主而説于外其能免于悔乎如一等素无品行之人向尝随行侍坐藐焉不以为意倐然奋迅而起操天下之大权已方聸其颦笑以为荣辱使早知此我欲为彼所为亦复何难但悔其迟尔苟顺动随时进礼退义奚至于是盱张目也从目从于于气舒也人张目则口亦
　　开其气多出　　迟徐行也从辵从穉省穉子不能疾行也
　　象曰盱豫有悔位不当也
　　与动为隣外见可欲也居不中正内无所主也故曰位不当
　　九四由豫大有得勿疑朋盍簮
　　雷以一阳振起乎地上万物随之而越凡含阳气者皆由乎此而为豫震为大涂天下所共由也一刚秉政羣隂附之云合飇起乃大有所得也得谓得众四非君位内外响应不无可疑之理然顺时以动非揽权要民私恩结众者人皆信之勿可疑也上下人情不约而同交相会聚而总统于四四能聨属之则不散辞为朋盍簮之象大臣得君得民有如此者由从田加体指事田间塍径曲折错乱不可通
　　行必有一处可便于出入以逹大路者故引田之上以指其出路　　簮首笄也象人首加物束髪之形以竹为之俗遂从竹谐朁作簮转展叠加赘疣反从正义不可问矣
　　象曰由豫大有得志犬行也
　　有土有民跻斯世于安和人臣之志可为无所阻滞大行不抑者也九四之志以济民物安天下为已任故上下归已而不以为嫌人君专任威权独揽而不以为逼惟其志之公也故曰有伊尹之志则可无伊尹之志则篡如其道则舜受尧之天下不以为泰圣人视天下为至公之物能尸其事则居其位能成其功则操其柄顺时而动大行此志何嫌何疑乎后世贱儒视天下为至重之物似乎富贵利禄皆可私为已有而济世利民之意反轻其志先不立动曰窃权动曰逼主彖传曰刚应而志行象传曰志大行论人者当观其志不当疑其迹也此正伊尹周公之事雷出地而行乎空中何物得以阻隔四雷之主故
　　曰大行
　　六五贞疾恒不死
　　其位则君也其才其德柔弱而不能艾安天下康济万民承世道之逸豫无所忧危反因説乐以致疾疾则不豫矣深居高拱悠游以自养是用固守之道以治疾疾虽未能即愈亦得恒保其身而不死惟倚任得人虽政非已出而宗庙社稷晏然如故不可以四之由豫生猜忌大臣之心自速其死亡也
　　疾从疒【牀】从矢病之轻者曰疾疾之加者曰病
　　人感内外伤致感在凑理其患在表如矢之伤皮肉也故从矢感入经络逹于藏府其患在里必为壮热故从丙丙火盛火也有疾病则行坐少而卧多故皆从床其来也忽然故有疾速之称为人所甚恶故有忌疾之称能知疾病二字义者可与言医矣死从歺从人魂魄离也谓人之形状虽具即就凘灭而见残筋枯骨也小篆作
　　象曰六五贞疾乗刚也恒不死中未亡也
　　在君位而得不亲万几保守以养疾病岂非付托得人之效与其所乘者乃刚也刚则胜任矣虽至于迁延之乆而不死天下之臣民知有四而四能戴五居此中位无丧亡之祸也　为君之道无他唯知人而已得其人则惟恐任之不专权之不重使太甲早聼伊尹岂有颠覆之事成王不惑流言岂有骨肉伤残之惨及其处仁迁义衮衣东迎又岂别有治术亦不过仍前委任伊尹周公而不疑尔微独孺子嗣王即尧老舜摄二十有八载之倦勤何尝非贞疾恒不死也而解经者以君弱臣强为嫌亦未察夫顺动之义焉
　　上六冥豫成有渝无咎
　　雷出地则逹乎天故上有晦冥之象人生顺意多而拂意少安乐逸豫未有不昬迷者然老者宜安宜逸所以冥豫不如鸣豫之凶君子进德修业与时偕进虽成人成功成德若似乎已定其品位而复改变以求进益岂谓垂莫之秊而遂可自画乎即成而有渝变之道也前此之冥豫安能咎之惟其震体所以无咎
　　冥幽也从冖【幂】从日从六言日已遮蔽如幂而
　　高陆之上尚有光也正与晓之义对古文无六字更觉简当
　　象曰冥豫在上何可长也
　　苟耄耋而忘其进修崦嵫短景为豫防何故云冥豫在上何可长也惟能变其已成之德业而孳孳好学不知老之将至则可乆可大矣
　　谦一阳载地如负重者然故谓之劳豫以一阳横亘于地上如道路然故谓之由谦彖辞云君子有终终乃至于征伐行师岂非阳在下卦不能逆而治上三又止而不进逺人尚有阻化者与豫彖辞云建侯行师六爻全不及此岂非以阳在上卦其势足以俯临亿兆四又动而振作有其威力无庸亲事于军旅与葢重门击柝以豫备其反侧潜消者与反覆二卦谦以礼而豫以乐制礼作乐刑罚将错而况于兵革乎
　　【雷下泽上】随
　　天下艰苦之事当前则必退避説乐之事至未有不欢欣鼓舞而随之者矣豫之有随所必然也其随伊何时而已矣时者适逢其防之谓未至不能先既往不能追因时之道酌量损益合乎几宜无假于布置所用皆中乃时中之妙也大传曰随无故也言天下本无事不待于造作因其已然而相安于无事斯可矣不自主于内而顺从于外不创始于前而从人之后不立异以更端而因循以仍旧以修身则无意必固我以治人则无惊世骇俗然而苟且怠惰之习亦自此而养成故在圣人为舍已从人之大用在庸人为偷安畏难之壊俗圣人藏动于説所随者公天下也庸人因説而动所随者便一身也其卦泽在上雷在下阳气潜伏灭迹于广漠之野静而雷泽与之俱静两相随以静也及乎雷之将动大川巨浸蒸为湿润之气而泽先见乎上动而雷泽与之俱动两相随以动也卦之六爻俱以近相随以隂随阳随同类之上者初在二之下初当随二乃出二之门以交于四二与五应本当随五乃舍逺就近而系于初三近四则系四四随五四五为时之君相所谓天下随时者也故三有得四有获五受天下之随防合于一堂故为嘉四五君臣同德君不可言随臣特着交孚之义见君亦非可自专者也上系于五穷而来随其微子箕子之象与　随者似有物马以为之唱率而我往随之之义似物者何时也时者日月寒暑所推代而成者也唐虞夏商因之以出莫为莫致不得不归之天天不可测测之以四德知四德则知天时知天时则安往而不得其随释氏之无心任运有似乎此但其任运付诸六根所谓元亨利贞者俱弃而不讲故违天逆时者庸愚之妄作妄为者也聴天任时者庸愚之无才无德者也不察天时既无违逆亦无听任者异学也若夫羲文周孔之道则知天时中参赞位育随天时也而裁成辅相之权必操于我不可谓之聴任知不可而为独立不惧亦随天时也而进礼退义从吾所好不可谓之违逆随也者圣之时者也随从也从辵从隋随裂肉也古者杀牲以供祭
　　祀賔客俱有敬谨之意行乎其间解割俱循其理不使奏刀违逆割肉或不方正观庄生之披郤导款目无全牛与贾生之排击剥割皆中理解俱极其形容以喻修齐治平之道则裂肉固一要技也人之行止举动得其所宜一事一物自有脉络无烦造作随之而已随即时中用中也
　　随元亨利贞无咎
　　随者无所适莫因天下自然之理势行其无事妙合几宜者也得其道则用中于民取诸人以为善无可无不可是也失其道则滔滔皆是和光同尘毋为福先毋为祸始是也尧舜不能不传贤禹不能不传子汤武不能不革命皆时也随之可也逆之不可也元亨利贞本干之四德具在日用事物之间我能随时则四德皆为我有随即干也尚何咎乎
　　彖曰随刚来而下柔动而説随大亨贞无咎而天下随时随时之义大矣哉
　　刚亢于上柔安于下则违背而不随卦之所以为随者以长男之刚来下于少女之柔以初九之刚来下于六二之柔以四五之刚来下于上六之柔震动而兑説刚动而柔説则隂皆随阳矣故谓之随随则无有勉强造作大亨贞者天道无咎者人事天道人事得其所随故无不善天下唯有随时而已矣时者无过不及不先不后之谓随时者适当其几宜之谓治道之污隆古今之升降人物之不齐莫可殚述因之而千变万化以施其经纶因之而事半功倍以成其德业韶乐夏时殷辂周冕议礼制度考文徴杞宋从今用不过随时之义也故曰大矣哉
　　象曰泽中有雷随君子以向晦入宴息
　　震为雷东方之卦二月雷始声歴巽离坤而至于兑与之对待兑为泽西方之卦八月雷始收声雷遇泽而不动为泽中有雷之象时时收随乎时也故名为随君子观乎东西之义知日出谷而当作日入昧谷而当止观乎潜藏之道知养动必以静应感必以寂随时渊黙不以察察劳其神明时向晦冥入于宴安之所而栖息伏其至刚至动以厚其力足其气也息者鼻气而通于心者也庸人之气麤浮躁妄见可説于外即动于内而随之君子有静养之功外无可説内不可动其为息也亲之若无庄生云至人之息以踵正得此意　大泽之中蛟龙之所栖息雷以时蛟龙随以飞腾藏器待时亦犹是也
　　向北出牖也从宀从口指屋内小囱之形囱通
　　明为人所亲附故借为向背之向凡有向则有背故经时亦借为向俗以其混也复谐乡声加作向义无所取宜削
　　初九官有渝贞吉出门交有功
　　耳目口鼻人身之官也耳交于声目交于色口交于味鼻交于臭皆为物引而欲随之随之则变矣耳目口鼻皆聴命于心心之官则思思则不听淫声不视艶色思则箪豆万钟非义不受思则黍稷非馨明德惟馨官之有渝变皆归之于正则吉如是则心有所主不见外物而迁出门而交于天下始能随时而不丧失其本心可以有功矣不然趋时乗几惟功利之随而轻忽夫礼义亦为不善变矣所以致谨于随初也　圣人惧天下之五官蔽于物以心为君主使之去邪而从正心正而五官皆正一正君而国定矣释氏惧天下之六根染于尘以谓心本自无随六根之自起自灭而不动念念不动而根尘俱空身外无余而惟我独贵矣此圣人与释氏之铁门限也
　　官臣事君也从宀有居守也从防【堆】有所委积
　　也如府藏财库藏器仓廪藏五谷之类借为凡职司之用人身内有十二官外有五官庄生云官欲止而神欲行
　　功从力从工尽于外者为力尽于内者为工竭
　　其智勇何事不成何功不就
　　象曰官有渝从正吉也出门交有功不失也
　　耳目之官有以变之惟恐其随物而不正变而从正则为吉以是而出门以交天下至于成功依然赤子之良知不放失其本心也夫随则变我而从彼易流于不正随时则趋事而赴功惟恐丧失其本心君子当谨之始故圣人于随初着之
　　六二系小子失丈夫
　　二之正应在五所当系者在随之时以柔居柔与初同体初阳欲动即附之依之不能自主是系在下之小子而失在上之丈夫也随以随时为义舍逺就近亦随时者所不废故不着吉凶悔吝之辞然而见小欲速之戒已显然可见矣　随贵随时所谓随时者非目前之荣辱得丧也众人所共趋之路风行草偃乃小人之随君子岂君子之随时哉惟众人方昬昬昧昧莫窥其朕兆而君子已判然于胸中今日之小子未必不为将来之大人今日之丈夫未必不为将来之仆妾其系其失实得丧荣辱之枢机可不慎所随乎
　　系絜束也从人从系系以糸系物一者指所系
　　之物有自上垂下之义加人似赘与系通用系专指缚车而言实不相逺
　　象曰系小子弗兼与也
　　所近在小子而亲爱独钟则有所从违弗能兼而与之也
　　六三系丈夫失小子随有求得利居贞
　　三虽在下卦实与四比又为雷体势必上进进则先不开于我而我无意于其间则随者愈众而功易成四不居功天下莫不明其功也　乗势待时其成功必易初出门交四而有功三系四而求得乐与天下成功名功无不归之
　　象曰系丈夫志舍下也
　　三将离下而上以随四志不安于卑近从上之志专宁舍下而不惜　二三皆隂爻以在上之阳爻为夫在下之阳爻为子二有正应指五为夫三无正应指四为夫
　　九四随有获贞凶有孚在道以明何咎
　　位当离下陟上凡天下之随时者无不往来于此初交已而有功三系已而求得二虽系初初又率之而随已已则随五两孚固结随时之宜莫善于此上下左右皆得其志随有获之象也虽非诡遇羍获而权势过盛故正亦不免于凶其真诚孚信着于道路彼自此往来以相随者无不明之究亦何所咎乎　三四为上下之介随时者所必趋之道路故有得有获三以随得其人权尚在人求然后得惟恐不正正则尽善矣四以身受人之随其权侔主不必求而自有获虽出于正而有从无违有顺无逆非君子所乐居也惟以身为道路使天下昭彰显易而出入于此悉皆往随于五与我无与乃为人臣受随之时宜
　　象曰随有获其义凶也有孚在道明功也
　　随有获其事可云美矣其义则凶也聴天下之随随矣
　　九五孚于嘉吉
　　以贤君首出受逺近之随天下虽广俱登陟于一堂如燕享防合上下之情通賔主之礼备诚信绸缪和説无阻孚于嘉之象也嘉防合礼以孚主之非仅仪文之盛美矣主随若此孰不归心故吉也　人君见天下归已视天下人才咸欲附我而成功名愚者骄恣而忘恭敬智者以名位笼络贤士均非盛德也必恭敬如见大賔诚笃如对家人父子始可谓之孚嘉孟子所云食而弗爱非孚也爱而弗敬非嘉也
　　象曰孚于嘉吉位正中也
　　有其位者人必随之孚嘉而受天下之随唯居天位而具正中之德者能之
　　上六拘系之乃从维之王用亨于西山
　　隂柔之性多所沾滞故二三上俱言系系则于随时之义逺矣居卦之极随无所往不得不退而向后以随之拘束也言束身而系之五也五为随主因我之拘系彼即从而维系之乃彼也犹汉书称乃公乃翁诗云乃祖乃父同谓交相固结之象于斯时也王者之德泽不特説于人心而抑且鉴格于鬼神用是亨于西山是天受之也民随天受虽欲不王不可得遇于四是系四之丈夫而失初同体之小子也其随如此可谓去取合宜殆将有求而必得者矣但人以求得为随则凡可以有得者岂不辨礼义而从之耶故善随时者不以利为利以居正为利也
　　西山周地兑西方之卦也亨西山即柴望秩山川也周之盛德于斯可见　天受不可见征诸神享神享亦不可见征诸民归民归者随也二老西顾其子焉往即商之宗臣亦不能违时矣奈之何不欲民随而且殴之也系者随相反众人所以不能随时者俱因有系恋之私败其几愚其知也君子洗心退藏本无适莫故能随时阳性轻清而圆转初四出门在道非乡曲之见五孚嘉防合羣情非一人一己之事曾何系哉隂性重浊而执滞然二三之位途路尚广嵗月尚富或可通方迁变于将来至于上则日薄西山徒悔往者之失不特为系且为拘为维坚固而不可移所谓随时者安在但上穷而已苟不达于理无媿于心鬼神亦鉴其诚岂滔滔皆是者所可髣髴乎拘从手从句有拘束之义　　维车盖维也从
　　糸从隹隹飞往上而糸牵之在下车盖在上系之者在下其义相似此爻自系于五为拘五复来系上为维拘维二义其不可移易如此
　　象曰拘系之上穷也
　　隂穷于上势不能不拘身而下系耳此所谓随时之义也
　　山与泽之二象咸属乎地山乃地之隆起者泽乃地之卑下者卑下之处众水所归故以泽名之大约雷伏地中不过如山之出地其深止矣雷出地上亦不过如山之高其力尽矣泽既卑下原与蛰雷相近有相亲之义其出泽也泽与之俱升旋降而为雨如女之从男故雷泽为归妹其在泽中也雷与泽休息安养如臣民之从君朋友之相从故泽雷为随天下同体相从天作合者唯父子兄弟异体相从人作合者君臣夫妇朋友雷阳泽隂长男少女皆异体相从者也説以动男女相説而后从以从为动也动而説君臣朋友先动以相从而后得君信友以为説也归妹以説为主女从男之道然也随以动为主臣从君下从上之道然也
　　【风下山上】蛊
　　随则聴其自然因时进退不加勉强造作之劳人人相习于无事苟且因循莫为之主谁执其咎天下方以为乂安和乐不知鱼烂土崩而莫可收拾矣随之成蛊以畏事酿为多事也彼动者至此而止説者安此而入頽墯之气象已成腐浥之状貌未露蚀其内无损于外饰其外不察于内从来身心家国天下之祸未有不如此者也巧言令色以欺人则为学问之蛊四肢百骸无恙而元气内耗则为疾病之蛊承祖宗之富厚侈养成平纲纪既弛而粉饰不改则为天下国家之蛊盖蛊不成于蛊之时实造于随之日及觉为蛊又无可措手足矣故设卦观象皆属已往人当乎此际者不可不知所以治之之道天时人事回还往复乱之终即治之始败壊之极即整饬之端卦合山风二象而成体风者隂气束于阳而为吹嘘或为温和或为冷急应时鼓动宣泄于槖籥则能披拂其烦苛涤除其郁翳今也压于山而不能出则凝聚而为湿溽使土壤枯槁草木溃腐矣凡易象言风必兼指木于其中故素问云风木同气
　　蛊元亨利渉大川先甲三日后甲三日【原缺讲义】
　　蛊腹中虫也春秋传曰皿虫为蛊晦淫之所生
　　也臬桀死之鬼亦为蛊从虫从皿谓虫生于器物之内外不可见乃隂湿之气所化者晦淫犹言隂湿臬桀而死者为厉鬼其血渍于枯朽之木亦成虫以蚀物素问云凡虫木气所化故春深木王百虫皆出甲东方之孟阳气萌动象木戴孚甲之形以其蔽
　　身而出故借为甲兵以其为天干之首故借为事物之长古与介通用甲胄曰介胄甲虫曰介虫
　　彖曰蛊刚上而柔下巽而止蛊蛊元亨而天下治也利涉大川往有事也先甲三日后甲三日终则有始天行也卦反随而成蛊艮刚在上巽柔在下二三之刚在上初柔在下上刚在上四五之柔在下刚上则益其上柔下则甚其下两不相谋而中空虚防者卑而下入止者静而上安外视之若依然如故其内则溃败矣所以谓之蛊也蛊则废坏已极非补偏救敝所能任当其大坏尽废之时已有更始重新之道故曰元亨而天下从此可治可利涉大川者矫其頽墯之习振作兴起往而有事不避艰险也先甲三日后甲三日者彼蛊之终即有此治之始虽人力之所拮据而实则天道流行莫之为而为者也　郑司农以先甲三日取更新后甲三日取丁宁此后人纳甲之法岂文王大中至正之论所不取也剥消息盈虚曰天行复反复其道曰天行蛊终则有始曰天行天无时不行但其行不可见于往来接续之际方觉显然如律厯之气候征诸二十四节变成春夏秋冬也盛衰兴废犹昼夜寒暑君子第尽其人事而已
　　象曰山下有风蛊君子以振民育德
　　风气主乎散若天空若地广若水濶则无所拂逆任其所之故谓之行若天下则凡成形质之物皆与之相遇若泽上则隄防之水蒲鱼之利存焉若山下则尤其阻隔而不能行矣故皆谓之有有者觉有风之触也山下有风其东西南北去来不得自如俱回旋反激非风所自生之正方乃其死气也所以成蛊君子处此知頽废之俗习不可苟且而为政必振作其民使之出于败壊而人人兴起以趋事其德既巳消亡心思志念俱梏之反复无复天命之本然当如婴孩之养育以成其德盖风俗人心至此俱宜再造者也蒙之育德以童蒙未能充足养而教之使满其分量蛊之育德以习俗败壊既久本性剥落复教而养之使还其故有俱取山下者以山土高厚能长养万物也
　　振举救也奋也从手从辰辰者三月阳气动雷
　　电作振起农时也蛊之振民举而救之于败坏之中使自奋汉解一字不可移易如此
　　初六干父之蛊有子考无咎厉终吉
　　干直立之物挺出不仆木之枝叶俱附此而生者也下体防木干象蛊者前人已壊之绪干父之蛊是去其朽腐之旧木而卓然维新使父蛊而不能干聴其败坏与无后而堕家业者等尚得称为子乎生子干蛊可谓有子矣厥考之所缺畧而未竟者俱得完备不至有所遗恨故无咎然其忧勤危厉必过于他人终乃获吉考者故父之称父之蛊乃子之责任有子干之其父之言行始可考核
　　象曰干父之蛊意承考也
　　干父之蛊与创业者不同孝子之心知有先考不知有功业或有政事所当改者亦不得不为变易但其意非为功业计也为承先考也武王周公缵王季文王之绪乃为承考乃为达孝汉祖唐宗直是功利尔岂承考哉
　　意志也从心从音音者言中含一指其微妙精
　　详而未显于外者也意在于心含而未无所不备而实有专属也意与志虽互训相似而不同意从音音在心则含蓄居多志从之之往也则巳有方向矣
　　九二干母之蛊不可贞
　　卦之诸爻皆无正应唯九二上应六五之柔君有母之象与晋之王母小过之遇妣同意干母之蛊似乎寡妇之子子虽秉政不敢自专如为母完先人之事干蛊不可以常理因循自为守正故彖辞言元亨利独不言贞其意可见此爻之不可贞谓常变通因时非以从命为孝者也
　　象曰干母之蛊得中道也
　　干母之蛊当不刚不柔无过不及贵得夫中道尔得中道者以不可贞为正也
　　九三干父之蛊小有悔无大咎
　　位当上下之交盖人子代父为政者也木虽压乎山而三以刚居刚其干甚劲上比于四以柔居柔其土亦稍疏将穿之而出为风之终回旋既久又欲上达以遂其性故干父之蛊似有更易辙尽改前人矩矱之象然而究为干蛊之子亦何伤于父志乎虽小有悔而无大咎其为过则轻为家国则重矣君子当审其大小而勇于从事也
　　象曰干父之蛊终无咎也
　　夫以功利为心则改政改臣有媿子道干父之蛊则终成父志矣久而弥善者也谓究竟无可咎尔孝子之用心不当如是乎
　　六四裕父之蛊往见吝【往句下同】
　　处山之下有谷之象故言裕裕者饶裕之意常人居穷约则多警敏居富厚则多頽堕然而富厚之振作易于成功凡其所当整饬纪纲法度具在有不劳悉变者国家闲暇未雨绸缪其才其力非尽优于胼手胝足之徒也特承饶裕于前人尔自命才力超迈遽思有事宁不窒乎盖曰此裕父之蛊也欲往而有事必见吝矣往即往有事之往四重隂才弱也近君不敢决有父兄在也故当有事之际不欲其即往裕衣物饶也从衣从谷谷者山下出水之处自
　　然有聚防寛饶之象独言衣者贫贱服裋繻富贵服襃博望而知其饶裕也
　　象曰裕父之蛊往未得也
　　裕父之蛊往者不宜有事而有事岂能尽遂其愿未可以为得也　赵宋之天下正当承平无事所谓裕父之蛊神宗急于图治深信王安石之躁妄变乱祖宗法度遂展转相因至于糜烂国家则不宜往而往之为祸也大矣子孙承享已成之基业其为干蛊原有因革二道非可专尚有事也圣人作易以前民用千万世已前如见
　　六五干父之蛊用誉
　　此继体守文之象也前人创业垂统于兹唯有继志述事不必别有纷更但宜将顺其美礼乐文章光显万世矣其干父之蛊也直表暴前人之嘉言懿行用誉之而已足矣山止乎上魏魏成功风行乎下万方草偃如是其易岂人力哉天行也
　　誉称也从言从与谓以言语与人也称人之善
　　使名誉彰闻胜乎赠人以货物也
　　象曰干父用誉承以德也
　　干父之蛊而用誉者何也岂不以事业已着于前后人承之者不必以作为之纷扰而承之以德乎毕世百年咸基于此
　　上九不事王侯高尚其事
　　位在山之上登泰山而小天下者也帝王之兴废世运之迁改倐忽已为尘迹高岸为谷深谷为陵而圣贤豪杰与之俱往昔日之为王侯者于今安在今日之王侯其又可恃耶时势驱人从风而靡当任蛊之责者不得不有所干立既兴起功业有其人主持世道有其君则置身物外不委贽以事王侯何但殷有多士即尧亦有务许然其为人也非仅仅以孤洁自夸安静为得无所事事者其事则居仁由义可垂诸久逺而不同富贵以磨灭不借竹帛以明显盖高出乎众人之表而独有专尚者也
　　象曰不事王侯志可则也
　　言而世为天下法行而世为天下则必假道于王侯然后可若夫志固不安于晚近与古人游矣宁非百世之师可典可则者与　士何事孟子曰尚志是此爻左证　天下共趋之途有一人焉独异其行天下共争之事有一人焉独异其志天下不足重而一人重矣
　　卦名曰蛊亦甚不美矣而六爻皆无凶咎且其辞俱善者何也卦自随来其蛊之成在于曩时不在于今日易道尚变迨蛊则有事矣有事则不安于蛊矣故其凶咎皆在随蛊往来之介可不形于象占而意防者也　消息盈虚天地不能违故有随时之义然时有洚水非可随其懐襄也时有四凶非可随其乱政也时有夏殷之季非可随其残贼仁义也时有弑父与君作春秋以振民时有邪説暴行闲先圣之道以育德干蛊即寓于随时之内则一治一乱圣人所望于后贤者无穷所谓随者正知其不可而为也所谓蛊者即易天下之滔滔而砥柱之也读易者宜三复焉周易象辞卷六
<经部,易类,周易象辞>
　　钦定四库全书
　　周易象辞卷七
　　余姚黄宗炎撰
　　周易下经
　　【泽下地上】临
　　勤劬有事始防成莫大之功业方可谓之大人唯大人则可岀而临民序卦传曰有事而后可大故受之以临临者大也君子虽伏处草莽其进德修业君德已备天下莫不想望其风采上以顺施下以说应臣民亲附极其宻迩而不可离卦之二体取象于地泽者何也地之与泽虽有二名实非二物就其愽厚无所不载而言则为地就地之寛衍卑下处而言则为泽寛衍卑下凡髙燥畸仄处之湿润悉归聚于此地以愽厚渟畜夫泽则泽益深泽以滋膏浸濡乎地则地益固大君臣民虽有髙卑等级之殊实同为人民竭力以奉君君尽心以爱民劳心劳力两相亲附疾痛疴痒靡不闗切大传曰临观之义或与或求言互为求而互为与也后世之临人者有求而无与且挟鞭朴兵刃以从事其为求也不顺其为与也不说上下睽隔泽竭于前地崩于后曽未之惜以是言临保民安在哉初二两爻阳刚浸长皆有应于上者刚柔相感故曰咸临三在泽上其体洁泽之洁者味必甘故曰甘临四以地交于泽为滙潴之涯岸至此始相亲附故曰至临五居君位知二之刚中交相感应以为临人君之智莫大于此故曰知临上居地上地体厚重故曰敦临古今临莅之害唯惧其髙峻使人望而不敢仰攀地泽之临只见其亲切不见其髙峻所以为教人保民之法则　地泽之象有佀乎地水而临与师之义则絶不相同葢地之与水判然二物地载水水亦载地大顺藏至险俱各安其位而不觉容民畜众行所无事也地之与泽本为一体地得泽而润泽得地而归顺情所以能说两相际防自有制度于其间教思容保非漫然听之子天者也水大泽小水为气化泽重隄防也
　　临元亨利贞至于八月有凶
　　凡交接曰临逼近曰临从此之彼曰临自上莅下曰临又借监守曰临干以元亨利贞之四德运行隂阳君子临莅天下即法干之四德君道与天道同也卦之六位上五为天四三为人二初为地阳来地下直达地上万物皆自此而发生卦之二象地在上泽在下水泉之萌动已乆至是而沾濡于土土膏充足凡居土上者俱欣欣而向荣于时之昼夜往来皆日趋于盛美此固可喜可庆者也然勿以时奢而不知警防勿以昌明而不知忧惧阳之上往周而复始歴兹八位反而为观是为八月秋风行地残萚黄陨和蔼畅荗曾防何时而雕零至矣故曰至于八月有凶人之童穉倐忽衰老学问无成德业不立非凶而何使其好学嗜修不知老之将至则天运移转死生旦莫吾何所取舍贪恶哉君子惟有及时进修而已临监临也从卧从品品者品物众多之意有监临
　　之责者虽当偃卧时人皆宴息而犹思所以治之之道也或曰如后世之卧理未为不可曰卧理终属骄忲非圣人兢业本防难以为训先儒云进而凌逼于物亦非美词圣人岂欲人凌逼物者哉
　　彖曰临刚浸而长说而顺刚中而应大亨以正天之道也至于八月有凶消不乆也
　　卦之所以为临者以二刚渐盛浸浸而长大也泽说于下则有欢欣鼔舞之势地顺于上则无违逆拂戾之事以此相临和说顺从上下之情贯濡而不隔九二以刚得中上应六五君臣道合临无不宜大亨以正本天之道天道以此临万物人君即以之临万民也至于八月有凶佀乎二阳初长长尚未极其消何由蚤计圣人乃于浸长之时已预忧其不乆而即消消长倚伏去来无端宁可愒时翫日不思孳孳以自励乎　隂符经天地之道浸故隂阳胜气化流行无一息之停此长彼消此消彼长如水之浸物无不贯彻也以二语释刚浸而长甚得
　　浸从水从巨泽大浸水之所聚侵入地脉而滋
　　润之浸即泽也刚浸而长正泽下之二阳也
　　象曰泽上有地临君子以教思无穷容保民无疆地之寛广卑下者为泽泽上之髙平坚厚者即地地泽非二物也地以受泽泽以润地地泽交相倚也泽上有地之象相为亲附而不可离故其卦为临君子有临人之责者其教人之思浸灌滋润无可穷尽其容爱民而保防之愽厚载物无疆界之可限泽之深地之广上下之情相接而相依也
　　教上所施下所效也从学从攴父兄师傅之教子
　　弟使之就学必指挥鞭策之也　保养也从子小儿也从　指左右防持之也小篆复加人作保以赘之
　　初九咸临贞吉
　　咸感也皆也初与四应是其感也与二同体是相皆也有感而皆进阳道侵长天时人事并得其正无矫揉无拂逆何有不吉　阳在下而水泉萌动其气渐升直达于地上则春水洋溢天下无不说其膏泽矣所以谓之咸临卦以二阳为主其重在于此
　　象曰咸临贞吉志行正也
　　人有所行必先立志志正则行无不正矣咸临贞吉所以端其始也
　　九二咸临吉无不利
　　刚中而应专指此爻初始萌动至二乃浸长皆初而感五咸临之象也和说昌盛君任而民归自然获吉无往不利　二爻之咸临虽同然初必得二乃防成其志二倡而初随二中而初正君子同心同德何功不成吉无不利尽善尽羙之辞也
　　象曰咸临吉无不利未顺命也
　　地以卑湿润下而成泽为顺泽以阳气上升而输地为未顺六五为卦之大君施命于下为顺九二以刚巾上进有献可替否为未顺命上之临下一命之出莫之敢违顺则顺矣何防吉无不利乎唯刚中之臣有所未顺而后民说无疆
　　六三甘临无攸利既忧之无咎
　　兑为口指其上拆也三偶画正当之上与坤土相遇水土交和而成稼穑稼穑作甘故为甘临之象夫临人而居上下之间其事最劳其心最苦未见其甘也如徒以借时因势乘二阳而不知避揜君子而不知耻则三其窃位者与以是为临尚何所利哉苟防以素餐为可惧反其说而为忧则此慕禄之防甘不防以胜之故无咎忧之如何下贤而已矣不患失而已矣　三为说主何以防变甘而为忧当二之上刚浸而长此位非可乆据兑说将为干健圣人忧患作易许人迁善改过
　　甘美也从口加一指所含之物
　　象曰甘临位不当也既忧之咎不长也
　　居泽地之交见味而甘之乃其所处之位不当也宜有咎矣既忧之则外慕不防乱其心咎亦不长乆也
　　六四至临无咎
　　去下而就上离乎泽而至地矣故云至临巨浸之堤防湖薮之涯涘水土相和极其亲切滋之所及者深逺其为膏壤沃野易于长养万物且复时其旱潦畜泄之权在已是君子之为人牧者也故无咎
　　象曰至临无咎位当也
　　三四同为地泽之交何以三为位不当四为位当泽性汛滥过土而止临之泽势方浸长触岸不已是失其职也故云位不当地德愽厚髙者出水卑者承之卑者上溢髙者遏之隄防涯涘使泽就范围唯在于此故云位当
　　六五知临大君之宜吉
　　夫一人之耳目虽极其视聼一人之心思虽尽其谋能聪明叡智终在一身之内六五柔顺虚中下应九二泽中止水光明澂澈舍已从人无自用自专之蔽天下之耳目聪明皆其耳目聪明天下之聪明叡智皆其聪明叡智也此以大知临天下大君之所宜无过于是故吉也　九二刚中阳德方长有大君之应始得遂其谟明弼谐之力故人臣之所宜各有专长兵农礼乐不防兼治而智未免于一偏唯大君一无所防其宜止在乎知人其斯以爲大知乎
　　象曰大君之宜行中之谓也
　　一事一物莫不有中适合其当然之极则无过不及焉者是也其中自在患无以行之唯好问好察用中于民乃可云行也他人不能行唯大君防行之
　　上六敦临吉无咎
　　尔雅髙堆曰敦处坤之上地势益厚以之临下其泽益深顺之至也然其所以为高厚者岂一撮所防至自四而五五而上乃克有成正君子之无穷无疆也但有吉而无咎
　　敦小篆从□【熟也常伦切】从攴而其义则曰怒也诋也
　　凡怒与诋俱近于薄何以借为敦厚之称诗敦彼独宿则读若堆左氏珠盘玉敦与古彛噐所载敦铭则敦又为盘孟之属从支之义全不可觧岂敦笃乎未能从教诲勉强而使之习熟与钟鼎文从乆作　□□□等字俱从□其义俱为厚意土之高厚处亦谓之敦【俗作墩】凡气味之寡薄者初时亦经醖酿不知其劣弱迨乎为时既乆日就浇漓必乆而防□乃见其厚
　　象曰敦临之吉志在内也
　　上与泽逺培益之加功者其志在敎与保也教民保民之任不如四之亲切教民保民之事不如五之得行然而培益之使厚则其临愈大土高泽深无穷无疆非此爻不克成内谓内卦指民而言　初上两传俱言志善始善终非志勿就志行则浸长而直违乎上志内则回旋而还贯乎初君民之分虽隔君民之志无往不通
　　【地下风上】观
　　凡临民者天下必仰而观之诗曰民具尔瞻是也其一言一动不瞬息而驰千里恶可以不慎哉卦反临而成象五上两阳魏魏居上其下四隂俯伏以仰视正所谓圣人作而万物覩也其独断独行莫之敢抗虽不如比之无偶而崇髙厚重实惟观为更大故曰物大然后可观指二刚合为一体镇庻物而首出如覆帱层叠莫防窥其涯涘所以大也君子既为天下所观而我之观天下者当极其详审慿髙望逺无防不烛然察察之明其视人也昭昭其自视也昬昬防见渊鱼而不防见眉故观之为道必两相观而后相感相感而后相格君民人已皆有至诚充溢于其中所以防通彼此之隔合物我之情可相与以有成者也佛老二氏俱有观学幻无为有超有入无至灵极变无逾于此以之对越鬼神则如在其上如在其左右况于凡有血气者乎其卦合风地而成体风以积隂之气锢束于阳及将觧散也缓之则为吹嘘急之则为播荡而鼔动于地上凡地上成形之物无不受其披拂而顺从之四时推代风之所过顿为改观观者非常之视也夫日与人亲时接于目而众所见者何足为观必有新羙竒异之象足以动人然后兴起而竞仰之乃谓之观也然其仪文之盛无如宾祭夫子曰出门如见大宾使民如承大祭诚敬内藏礼节外着可观之至者郑康成以谓诸侯贡士于天子大夫贡士于其君以宾礼待之葢泥于彖辞不荐之文而以爻辞用宾于王意会之细绎彖传神道设教而天下服岂得专言賔而略祭耶初伏处地下不防逺见观犹童子乌知大人君子而求亲炙见知哉二自闭地中虽与五爲应而阻蔽甚多犹女子窥觇于门中不见宗庙百官之羙富三在地上感触于风而兴起四近于五既见君子为龙为光舜之禹臯陶汤之伊尹武之十臣洙泗之七十弟子相观而化于道五为天下之所观观已观人萃于一身所谓发迩见逺风行草偃化成天下者也苟身有过愆则失万民之望或目有揜隔则无以照四海之隐慝或内视不眀则爲女子小人之所惑皆不足爲君子之观也上附于五以成大观五之观即上之观也所以効其辅弼盛其威仪者不必别有所表见惟在于观五之得失而已葢合而为颙若者也隂阳消长随时进退然而主之者在人九五阳刚中正而当大君之位可以挽回天地之否剥潜消八月之凶者意在斯乎
　　观盥而不荐有孚颙若
　　二阳在上四隂仰之如天不言以行与事示诸人人皆目见而心喻所以爲观也观之爲道非仅形声之迹直如对越鬼神鬼神不可见而王者之诚敬足以昭格于无声无臭之表故承大祭者初盥手以从事一念之诚恪混然未分所观者洋洋在目及乎灌酒而荐笾豆则礼仪繁盛其恭敬咸寄诸偹物矣惟盥而不荐之时有孚于靣目颙若之象也颙大首也凡人敬则气升肆则气降敬之至则首佀乎大者二刚在上之象此言观之神妙莫测无间于幽明况于共生斯世者岂复有遐迩之异乎　子曰禘自既灌而往吾不欲观岂非仪文盛而诚敬不足与盥而不荐仪文未盛也有孚颙若诚敬有余也观者欲观诚敬不欲观仪文诚敬不可见而仪文可见欲观其不可见而不欲观其可见鬼神不可见者也诚敬则观而见诚敬不可见者也下观而化非观之至神其孰防与于此
　　观谛视也从见从雚雚水鸟也形佀鹤而无朱顶
　　以喙相击作声其巢髙大喜登乔木而逺望防知灾沴之气趋避风雨人之所见如此则详审而不安于卑近矣　盥澡手也从皿从臼【掬】从水谓两手掬水于皿中以洒濯也　荐兽所食之草从荐从草古云神兽解荐食荐其说荒怪不足信愚按荐形与鹿相佀谓之解者亦是孟夏孟冬解角之意鹿食九草其所取择甚精必香羙柔软之类可编藁以借物古之进献者无论玉帛饮食皆有所以承借之以明敬故借为荐食荐贤之用　颙大头也从页从禺谓有事而庄敬之容见之于首也
　　彖曰大观在上顺而防中正以观天下观盥而不荐有孚颙若下观而化也观天之神道而四时不忒圣人以神道设教而天下服矣
　　阳为大瞻仰为观二阳在上天下共瞻仰之是大观在上也下顺承夫上之防入大君中正以观天下无遐逺幽防之不烛所以谓之观也王者诚敬以事上帝百神视于无形聼于无声其为观也至矣然初非示人以可观而下之观我者亦不以形声相求矣盥而不荐有孚颙若下观而与之俱化也一隂一阳之谓道隂阳不测之谓神天之神道莫可端倪防观天者千嵗日至可以坐定其四时来往无有差忒圣人法天之神道而设教斋明盛服以承祭祀诚敬以感格防于影响天下之人即以圣人之观天者观圣人焉有不服从者乎此非声色之化也　髙而在上者莫如天首出而众仰者莫如圣人俱指二阳而言设施陈也从言从殳殳有执千使令之义以言教
　　以手麾而施为陈列乃得当也
　　象曰风行地上观先王以省方观民设教
　　风行天上其气最髙人有未必觉察之者天下有风风在空中有遇有不遇者惟风行地上则山川原野城郭草木人形鸟兽成形之物无不受其鼓动其来也惊民物之瞻视其过也万象俱为之改色所以为观先王知仁声仁闻不瞬息而驰千里与风行地上何异但地有疆域之不同因为好尚之俗习故必省察其方隅观覧其民风始可施其变化之术而设教焉则匡直辅翼尽使归于中正之途以成圣人之观也
　　初六童观小人无咎君子吝
　　四隂昻首而观二阳初与阳最逺居又最下以童子之目力而瞻望遐方仰视崇髙岂防得其要领乎在田野之小人终身耕稼不出乡井老死不相往来甚足乐也故无咎若夫怀才抱德之君子而识见蔽于方隅不防有旷大之观亦可羞吝矣
　　象曰初六童观小人道也
　　庄生云湛湛如小儿目睛童子之明非了以其无神力智识也童子之不明非眊以其无嗜欲欺伪也受目于天随目为观而已凡民终身由之而不知此则有目者尽然乃小人之道也
　　六二闚观利女贞
　　仰两阳之光采所隔甚逺从在上之身教亦非身亲其为观也乃藏身于门内以隙处视外闚观之象此一曲之明岂防全覧乎大概仅可为女子之正道而已校诸瞻顾非常者则有别矣
　　闚闪也从门从规规指门中圆隙人以目就之而
　　外视或见或否闪烁不定也其义与窥相侣
　　象曰闚观女贞亦可丑也
　　隂柔中正实妇人之正道有女如此亦可以为君子之仇类矣丑类也　人臣无境外之交士庻无非分之望妇人视聼不逾阈苟违乎此则为觊觎为非礼之视初童二闚位所当然象传曰道曰丑俱就其当然者而言非恶辞也
　　六三观我生进退
　　位当上下之介风所披拂莫先于此两相感应亦惟此最为亲切士君子生斯世也无不欲出而自行其志防际昌期且有可乘之机会胡得与羣隂为伍终伏处于黎庻之中乎但湏观我之平生其学问才德果能济世安民否如其自信则进不谓之躁妄如未防信则退不谓之懦弱其进其退皆养之有素非仅逢时希遇者也与不患无位患所以立相佀
　　生从屮从土象草出土形天下最易生者草土之
　　所在无论髙下燥湿草必随之而生此地道敏树之谓也　进登也从辵从佳人行则向前鸟飞则向上凡往而上升谓之进　退却也行迟也从辵从日从夕【衰】夕者迟之义言日之行校天迟一度有佀乎退却也或谐内声作　人行而却顾其内则退矣或从彳作　　义同
　　象曰观我生进退未失道也
　　宜进而不进宜退而不退犹如人之迷失道路愈行愈逺防自度量其可否而裵于两岐当无失道之辱矣言未者及是时可详审也
　　六四观国之光利用賔于王
　　风有声而无形其行于地上也众皆惊动而仰观之然实未尝亲知而灼见也四为公侯之象其朝觐于天子得观仪文之盛美礼乐之辉煌焕乎其为邦国之光也利用作賔于王家为天子之所恭敬登降献醻賔主相观无言而化于道葢王者不防观天下于一堂宾诸侯即观万方也万方不防悉观王者王者之宾各治其邦国各为下所观即童与闚亦得被其风化而成大观也賔所敬也从宀从几古者设宾席于户牖之间
　　必持几以昭敬加贝作宾或以宾为贵客乃贵省文与小篆作　　从贝从冥合也犹遮蔽之谓乃射以蔽矢者岂专取防礼之宾与
　　象曰观国之光尚宾也
　　有道之世万方羣后执玉帛而朝宗于畿甸其为国之光华也大矣天子敬而礼之亲亲贤贤仪文等杀所谓大观即在其中故曰尚宾言所尚在此也不然诸侯放恣朝觐礼失其余不足观也矣
　　九五观我生君子无咎
　　一人系天下之观是大观专属诸我也我之动作威仪出身加民者又不可不反而自观也使我之所言所行皆君子矣非直为观美固可以无咎矣大凡观之为患施诸人则眀施诸己则暗故防察秋豪之末而不防见眉睫居此位者慿髙望逺天下之情僞易知而我身之颇僻难晓有万里昭然判然黒白我且以为幽隐莫测朕兆未形将孰从而告之乎则大君之观我孔亟矣
　　象曰观我生观民也
　　天下之反身内观者但当察之于不睹不闻之地或有冥漠而未觉者至于人君则出身而见逺观民之趋向知人君之好尚观民之醇漓知人君之诚伪为人君者苟鉴已之不明当以民鉴也
　　上九观其生君子无咎
　　其指九五上与五两爻同体合德而成颙若之大观居师保之位为辅弼之事彼人君之动作威仪即大臣之耿光也天下所观在五五所以可观在上然上又无所自为观君仁莫不仁君义莫不义但观五之中正而天下服则上自无咎葢与国同休戚之谓九五君位上下环聚而观然下四隂仰观或观其美或观其恶以决从违上一阳俯观惟观其尽美方防称己之职不然左右之羣隂睥睨将消五而为剥则上为小人剥庐如上自不防辅五而成观则上变隂而为比之无首正与颙若之义相反故两爻之词相佀
　　象曰观其生志未平也
　　为人臣者防则归君过则归己然而陈善闭邪责难于君之志无时而或已天下仰观君臣交警敢谓已安已治乎未平者犹言兢业也
　　观有三义人观我我观人及自观也初二卑下不为人所见亦不防反视其身童观闚观蒙昧未一隙防明而已三之进退则观己观人兼备贤人出防又庻民所观以卜天下之治乱者也四观光用宾宾主相观以诚敬下观而化天下服矣五为天下之大观观我观民上辅五以成大观观五即所以观己三者并举然后可以言观风非声观非色声色化民末也非声非色乃神道设教也观止矣
　　临下二阳合德皆称咸临观上二阳合德皆云君子无咎临虽刚浸而长然非君位故刚中须应始可行其志观虽刚欲退位然中正以观天下其权在我化民设教风行地上孰敢不从使天下永为大观则羣隂方聼命之不暇何防乘时而进哉天下之大寳曰位君子得位旋干转坤变易天命非时会所可限者若先天圗位则观属八月草黄木陨日趋惨澹絶无足观印板水纹乌足以云神道哉
　　【雷下火上】噬防
　　物有可观则天下将会合而向之矣故大传曰可观而后有所合也夫君以民为天民以食为天民之所以仰观乎君上者为其防食我也食之所在人将合焉噬防是以次观也噬者饮食之谓嗑者聚集之谓菽粟鸡豚虽出于农家之树畜而常委积于市防致民聚货交易日中凡此皆以求食也求食则强梁之吞搏贪暴之欺伪兴圣人制为鉏强扶弱之道因设有司以治之不得已而有刑狱之事矣刑狱之设所以去其强梁而安柔弱即如求食者遇坚哽之物必啮之使断齿舌乃安卦画上下二阳有佀乎颐中含三偶物之柔脆者也九四一竒物之刚硬者也既入于颐刚柔齐化既制为刑狱则强弱同归于善然何以合火雷而取象火防明照无防不烛人不敢欺雷防系断威猛莫御人不敢翫既明且威治岳之道尽矣凡雷电之作必电居先而雷居后电之灮自上而彻下雷之声自下而达上犹治狱者先用明而后用威也卦之六爻初上为始终之象刑狱防虑其始则止恶于未形刑狱而至于终则怙终不迁矣故初为小惩大戒上为恶积罪大二三四五处于颐中为肤为腊为干胏为干肉皆颐中之物也民之失德干糇以愆嗜欲炽杀戮烦圣人使民无讼不得已而明罚勅法昭昭在人耳目知可畏而避之天下之民方得长乐于安饱矣或问曰信斯言也是噬嗑之用狱与需之饮食有讼不嫌于重复乎曰需之兴讼讼在下作事谋始责之在下之人噬嗑用狱狱在上眀罚勅法责之在上之人需之饮食乃地产天时所出于本卦原无争夺之端必反其体然后成讼噬防之食乃人为谋食之道其攘夺争鬭即在于求食之内故必刑狱详眀始得为噬嗑也不然吾得而食诸
　　噬嗑亨利用狱
　　以口噬物先明知其可食然后下动而合乎上始得下咽成其食之道也此明动二象所以为噬防也民非食不生万古之通义此噬嗑所以为亨也至治之中至公之内必有起而间隔之者使凡事龃龉而不和顺于是而欲为姑息之治必不可得则有刑罚以制其强梁此所以利用狱也
　　噬嗑噬啗也喙也从口从筮言以喙啗物也
　　筮有卜筮之义祭祀宾筵食之重大者俱筮而后举也防多言也从口从盍盍与合通口容止无时不盇如葢藏其物者然惟多言者频见其啓则频见其合也玩六爻但象饮食不及言语则防正当作盇石经因噬之口而连书之尔　狱从犾【俗作狺非】从言两犬方亲投骨则囓囓人之争鬭亦犹是也在上之人以一言定其是非正片言折狱之谓
　　彖曰颐中有物曰噬防噬防而亨刚柔分动而明雷电合而章柔得中而上行虽不当位利用狱也
　　卦画之象有佀乎颐四之一奇梗于其中是颐中有物也故名之曰噬嗑噬之而防则有事归于无事梗化者已除可以亨矣其卦三奇三偶刚柔各半离上震下刚柔并列是刚柔分配而无过强过弱之患也动而兼明智勇齐用何幽隐之不烛何壅滞之不决雷行电掣相合而章显六五一柔得中而居君位在上以行其志虽未为当位而于刑狱之用则为利也柔为大君有刚中之应君臣相得刚柔相济不可云不当位六五无应有居非其地之嫌不防致斯民于刑措然刑狱之事与其失诸严刻无宁失诸寛厚柔中之不当位冝无击断苛惨之害矣
　　电隂阳激燿也象雷雨之中有光屈曲而见小篆
　　作　从雨从申言隂阳相蒙蔽以此申达也
　　象曰雷电噬嗑先王以明罚勅法
　　雷自下起以逹乎上电自上发以及乎下其声与光交相会合而成发舒之气今雷尚在下电犹在上是中有所间隔必上下通彻而后噬者可嗑也先王观于此象见电已照未即下行雷已作未即上奋明威既具使人望而知畏乃显著其罚明而可见严肃其法勅而不弛人人知所恐惧相戒而不防于罗罔则刑期于无刑不难至也
　　敕诫也从攴从束乃约束驱策之谓石经误从力
　　则不成字或误从来作勑则劳之来之之来字也读洛代切与敕逺甚
　　初九屦校灭趾无咎
　　初上二爻以画象言之乃所以噬物者以用狱言之则治人之罪者也过恶始萌而遂加惩创在居上之君子无刑罚撃断之酷在无知之小人有畏法惧祸之心胜残去杀或可防故屦校灭趾为无咎乎　校合两木之意屦校言以两木为械以足纳之如着屦者然灭趾械没其趾灭而不见也或云断足指之刑误矣圣人用意立象俱本仁厚不欲苛刻焉有小恶而遽刖趾者乎况又云无咎也
　　屦从彳从屡屡者数也为行者所数须也左传资
　　粮屦屝佀乎艸所为者　校从木从交周礼六廐成校以木交互为马阑也凡几爼贯穿之物通谓之校颈手足械俱以木相合而为之亦呼为校因其两木相并借为考校校量之用　灭尽也从水从烕烕者火死于戌加之以水更无余烬矣　止象足迹之形右笔不到底乃足心空处医家所为涌泉穴也人行维此亲乎地而不动则止矣通为行止之止俗儒恐其相混加足为趾而两义俱亡钟鼎欵识有　字即止也后人不觧以为足迹形
　　象曰屦校灭趾不行也
　　趾所以行屦于校而灭没其趾则不可行矣士君子之过或稍有一念之未纯俄起而随觉原未尝见诸行事小人之愤欲有以警戒其始使之畏罪而不敢行则屦校之阻其奔逸者为甚善也
　　六二噬肤灭鼻无咎
　　礼有肤鼎以肉之柔软无骨者实之二柔爻柔位此其象也颐中之物肤最易噬大脔恣啗有灭没遮蔽其鼻之象食而如此不免丧失其威仪矣何以得无咎乎饮食之事易生愆尤大者至于讼狱今仅礼文之过差亦易为修饰者也故可以无咎　鼻为气所出入之官食而遮没其鼻将不防不咽矣葢亦不防遂其贪者也未至于咎以此
　　肤皮也从肉从□□所以盛物皮所以裹血肉筋
　　骨有相佀者　鼻象形引气司臭之官也借为自己之自小篆反加畀以别之言以气相付与也无理之甚详乾卦大象传
　　象曰噬肤灭鼻乘刚也
　　初为颐之下颔噬物之力皆出于此二当动冲乘刚之上物无梗塞有大嚼之象者初成之也
　　六三噬腊肉遇毒小吝无咎
　　柔爻而处刚位以肉冐骨之象也居下卦之上逼近离火腊肉之象也肉以鲜为美腊以制度得宜为美不中不正是五味失餁调和失时且防腊就日而身在雷体日熯无功肉将及败食肉有毒之象也其鲜不如二之肤其腊不如四五之干噬腊遇毒可为养小失大矣宁无小有所羞吝乎然亦足以为饮食之戒故又得无咎
　　腊干肉也从肉从昔昔前日也肉为腊则昔者
　　之所藏可进于今日也小篆竟以昔字为因肉而制指□为去皮残肉日所以防之使干误矣若然则何不置□于日下以象意而徧颠其位以背缪于义理葢□者古虞渊之虞字也象重山之形杀其髙峯者逺视苍茫望髙如卑也杀其下体者重水空濶不见山足也日沉虞渊隔于重山重水之外故为昔也欲假借为腊肉之用则可反以昔日为假借则不可也肉胾肉象形外指其皮内指其纹理凡骨肉皮毛
　　等文字圣人皆指鸟兽取意未尝直言人也人为全体可象不当作觧截分析之形是亦仁人君子用心不可不知
　　象曰遇毒位不当也
　　噬腊亦常事尔何以遇毒乎居不中正肉非精美雷火之交日失其职居位不当故有此象
　　九四噬干胏得金矢利艰贞吉
　　四五离体为日为火故皆云干四独阳爻乃云干胏胏者肉之大脔而带骨者也即胾字大脔带骨而干其坚甚矣古者季冬之月猎取禽兽以祭百神因取其肉干之以为他时之用金矢所以获禽兽者及噬干胏而乃得其昔时防中之箭簇饮食之内危险如此必艰难守正然后为吉汉儒引周礼先入钧金束矢三日而后聼讼在上者黩货鬻狱之门非圣人垂教万世之意也周礼伪书不可为训况于干姊金矢有何连合宁非冐昧邪详玩中四爻皆噬物之象噬不欲其轻易干胏最难下咽故独得吉惟人于食途最广三四当人位故遇毒得矢言其食中之祸食而知祸可无用狱矣
　　胏食所遗也本作　从肉从勹【包】从士士人之相
　　问遗用此可包裹之肉也即一束修脯之类从出者大脔掩豆之意矢弓弩矢也象镝栝羽形以其直也借为直遂之用
　　象曰利艰贞吉未光也
　　人之于食必先目察其可否而后口噬之离为目其光在五四之噬胏得矢若是乎不加详审其以艰贞为吉者待尝试而后明尔未可云光也
　　六五噬干肉得黄金贞厉无咎
　　柔爻佀肉刚位为干故六五为噬干肉之象人君玉食鼎列黄金虽非大庖偹物之时而其器具之华美亦当知警戒于其间必贞厉然后得无咎饮食人所同欲且一日不可无者易生嫌隙惟节俭寡欲之人自然鲜所争夺人君使民无讼非身先节俭不可俭者不夺人天下化之可以刑措矣
　　象曰贞厉无咎得当也
　　临事与物未有可以易忽者而于饮食听狱则尤宜敬慎焉葢饮食人所欲得得不思义则咎在已听狱为死生枉直之所系不得其情则祸及于人详审危惧始防得当听讼犹人哀矜勿喜虽得当而无失出失入之事岂足为盛治乎彖传言不当位举治道而论也此言得当据一事而论也
　　上九何校灭耳凶
　　初上两阳为颔颏之上下所以噬物者其骨节交又相繋故皆云校初在下象屦校上在上象何校罪人何校于颈揜灭其耳而不见居卦之终怙过不迁之象仁人君子虽欲宥之不可得故凶此皆主化民之君子而言不防胜残去杀而以用狱之明断见称非凶而何
　　何儋也从人从可负戴之役甚劳必惜人之力量
　　可任而后使之借为谁何如何之用反于负何加以别之其义失矣
　　象曰何校灭耳聪不明也
　　君子非不勤于教人也教而不改置若罔闻故至校耳之凶其耳德之聪早夺其明矣离为日为火本明者也与雷合体则取象于电人心反覆梏亾电光石火须臾凘灭与禽兽不逺
　　聪察也从耳从囱囱虚而通外内耳乃人身之囱
　　牖也小篆从悤以耳为心之户牖未尝不可但悤为悤遽之意又觉取非其类不如古文之简当
　　【火下山上】贲
　　噬嗑用狱以刑为治非盛世事也以文为治庻几乎王者之道也利欲既上焉者所以消其争夺之原非教之礼让不可夫直情而行近于禽兽其合虽易是为苟合苟合无文其离亦易故必以礼餙情相与为敬而后合可乆此贲所以次噬嗑也卦取山火而成象山固草木禽兽金玉货财之所自出而得火气之温和以涵养薫炙之则其光华歴歴而润饰于外如人之气质即美复加之学问自然粹面盎背神采焕发而不防揜其为文也岂绘画所可施色庄所可袭乎故大传云贲无色也无色之色乃为至文至于爻之六象则皆取求贤下士之义葢国家之礼文莫重于聘贤人人生之际会莫大于君臣之契合而其为贵则良马安车束帛加璧又佀乎情文盛而诚意衰故彖辞仅云小利有攸往爻辞则俱有不就徴之象贤人君子怀才抱德隐于山林弓旌所至于日光之照文明烜烂岂不可出而有为何以甘老死于岩壑耶不知君子出处虽内信于己又必外度其君时不可用而徒以文饰之盛勇于信任未有不身名俱败者圣人于此三致意焉四五为君相之位皆有求贤之象以阳刚为贤君相隂柔必当济以阳刚之德方可言得人也初九贤而居下当贲之始未即应君相之币聘舍徴车而安徒歩六二以柔居柔不足以辅弼斯世特在二阳之间亦为顾问所及九三日之将升欲陟乎山有出而应用之象上九处山之最髙文饰所不防加有遯世自得之象恭敬者币之未将者也说贤而徒见其黄圭璧之文胡足以动贲然来思者乎穷岩防谷日月之所不照避世君子甘与木石鹿豕为伍而居之乃煌煌璧帛一朝临莅此山下有火之所取象也山指隐居之地火指聘锡之光辉此贲之义也而贲之文义又为组缋花卉于纁币帛之上而加以珍贵之物则圭璧重寳也合此二者以聘贤人即束帛加璧之礼也郝仲舆譌以为虎贲之贲同而牵强其说以合之实迳庭矣
　　贲亨小利有攸往
　　人情直遂则卤莾卤莾则多所窒碍而不防亨贲则文饰而有礼让礼让相亲何患不亨遘其时者亦可姑试其德艺而小有攸往之利矣夫人君防好贤礼士纁圭璧以聘隐逸之君子亦毕世不可逄之嘉防宜乎在下者可欣欣向往而大有为何以仅云小利有攸往也惟恐文盛之世徒有好贤之名而无其实其于贤也果防学焉而后臣之乎果防荐之于天授之以位乎是未可知也君子于此乌得轻其抱负以成苟且之防名小利有攸往示未果于进也贲饰也从卉从贝贝为介虫身具锦纹卉为草木
　　之华叶采色章着皆自然而有文饰者也以为交际之用则卉指币帛之五采贝指圭璧之珍寳也若虎贲之贲上从犇省体下从防【鼻】指其麤气当作　可通犇奔不可借为贲饰小篆废象形指事如此之缪误未易枚举仲舆留心字学作读通书何亦有此失耶愚故曰不知六书者不可以觧经实非虚语
　　彖曰贲亨柔来而文刚故亨分刚上而文柔故小利有攸往天文也文明以止人文也观乎天文以察时变观乎人文以化成天下
　　贲何以亨也夫一物之盛不可以言文一色之着亦不可以言文离之所以为离者以坤止一柔来处乎两刚之中刚得柔而成文故亨也艮之所以为艮者以分干中之一刚上而处乎两隂之上柔得刚而成文故小利有攸往也凡此刚柔之往来错综即成黄间襍之象天有隂阳即有其文是天文也火文明而山止苟无文明则虎豹同于羊犬文明而不知止则后进等于巫史文明而止则文质彬彬是人文也天文者人事见乎下则晶华应于上大之为世运之升降道德之汚隆小之为政治之得失寒暑之迁移君子观之而审察时变其莫为莫致者无不别白于心目何非常之足骇与人文者古今之所尚风会之所趋行之既乆其弊必生昔日之经天纬地不特弃为尘土且滔滔日下而厉民者多矣君子观乎此则因其所必当因革其所必当革损之而得其中益之而得其正化乎旧而成乎新渐仁摩义天下之风俗焕然矣　火薪传不留时时变易之象山一定不改化成天下之象　刚柔往来俱以刚为重柔来文刚以刚据主位而柔来文之如诸侯之朝于天子如女之归于男其亨者言隂阳俱得而亨也分刚上文柔亦以刚据主位而分一席以上文柔之客如天子之适诸侯如男之逆女其小利有攸往者言隂得阳之助而隂利往也注传于此俱未彻透
　　察覆也从宀从祭祭祀通于鬼神求隂求阳必反
　　覆审体以达其诚敬也説文复有詧字谓以饮食言语相交际而体察人情也当与此合为一字
　　象曰山下有火贲君子以明庶政无敢折狱
　　山之生物非山防自生其下有火葢温和之气薰蒸而成润色草木蕃盛而光辉贲之象也君子体之以经纶天下其措诸庻政者俱焕乎其有文章可以谓明也惟于折狱则务得其真情不欲以文饰虽有其明察无果敢以自恃也本义云眀庻政事之小者折狱事之大者岂礼乐兵农圣人俱视为细事惟司防一职乃为重典与夫子曰礼乐不兴则刑罚不中其先后校着也　山下有火可与山下有风并观山下之风回旋反激其披拂于物为死气故为蛊而腐败山下之火温和防燠防使刚土融液发为艸木皆华美而光采凡山之向阳者多茂盛向隂者多零落有火与无火异也此贲之义也无敢折狱当与不留狱并观山上有火为崦嵫之日百年短景而使之迟滞于圜土君子伤之所以不留欲其急出也山下有火为扶桑之日春气方生日之旭旦正当长养万物之时折萌杀艺破卵败殈尚有弗忍而况于人乎此无敢折狱之义也圣人慈爱之心每于刑狱必流连反覆而不欲决故知蔡氏之注吕刑务为深刻非圣人意也
　　政正也从攴从正敺人之不正者而使之归于正
　　也政教政事皆在上者持其柄使民相率则效之也
　　初九贲其趾舍车而徒
　　贲求贤之时阳刚在下有贤人伏处之象宜致安车蒲轮之聘而乃相时度势量已审人却而不就天下庸夫俗士无不以名物之及身为宠贵则驷马文茵所以贲其趾者甚盛岂知名实不副若将浼焉而行縢履屩反觉光华之不可掩是贲其趾者在于舍乗车之显荣而安庻人之徒歩孟子云饱乎仁义不愿膏梁闻誉施身不愿文绣正与此同
　　徒歩行也从辵从土人行有四舟车马歩舟车与
　　马三者皆不亲土而防行惟歩行践土而劳以徒歩为轻易故借为徒然之用又以徒行者众借为徒类徒侣之用
　　象曰舍车而徒义弗乗也
　　夫防援天下之溺救天下之饥则千驷万钟不以为忲如有未防而苟窃轩冕俱为非义之事彼舍车而徒者非介于可乘可舍之间直是舍之则义乘之则弗义曾有弗义而可为者乎君子于辞受之际其严如此
　　六二贲其须
　　下卦以刚为主而二柔来文之非有独立独行表见于当世特以求贤之时上丽九三下附初九皆贤士也而已处其间彼有聘币之至此亦因之而及贲其须之象也须附于口随其动止不防自主之物卦反噬嗑而来有颐象自三至上肖颐须垂颐下二当其位须眉毛髪肤之文也　日之初升其光采变幻丝丝下防如旗斿山下之日初升之时也二为日光正下防之文采也贲须之象确不可移易
　　象曰贲其须与上兴也
　　贤人君子宜在髙位日虽初升未离山麓必将丽乎中天初三两阳为日质二一隂为日光质兴则光与之俱兴者矣其须者谓两贤与之俱上进也
　　九三贲如濡如永贞吉
　　贲已文矣而又加濡焉如采缋之豓色而沾湿之其光华更为焕发位当上下之交将飜然出而用世在上者礼固隆渥然必诚信以任之期于始终一德无或衰替之乘斯尽矣故以永贞乃吉也　日浴咸池而出一洗旧而更新其贲饰之采采俱从荡涤而来故云濡如然运行既乆恐有昬玷之染则为旦昼之梏亡矣惟以永贞为吉圣人戒慎恐惧虞采色之夺目自有洗涤之功克己是也克己即复礼贲非有以增益其光华濡之而贲益盛佛氏之学有身无心原无昬玷何所用其洗涤自谓髙出圣人指戒慎恐惧为凡夫光华为邪慧究之光华扑灭昬玷绳承知及易仁守难穷年毕世无可依据矣
　　濡水名从水从需以其有需待之义故借为濡染
　　沾湿之用说文有擩【而主切】字乃为染也
　　象曰永贞之吉终莫之陵也
　　永贞之吉者言敬贤如始乐善不倦直至于终无可加于其上是为终莫之陵陵越也即好仁者无以尚之之谓　日虽在山下顷刻登天邱陵可逾日不可逾贤者宜在髙位与日同升周公虽不为天子孔孟并不得如周公之制礼作乐然而周公孔孟之道如日照万古终莫有陵之者不患无位宁不然哉
　　六四贲如皤如白马翰如匪冦防媾
　　其位与时好贤礼士之大臣也亦国家之老成人也下有抱德怀才甘贫贱而不出身者既知之而用之不力求之不早徒使徴车之屡驾数见其往返而彼已老于岩穴矣所谓贲如皤如也皤白髪也即皤皤良士之意然与其终弃而不用曷若责报于末路乎自宜更加其诚敬遣洁白之良马服安车而再往饰旌旗以羽毛而为华采之翰复下聘贤士彼必当鍳其诚敬之实意飜然起就矣贤人君子亦欲出而自行其志岂真以名器为斧钺乎终知我之匪寇欲与彼为防媾尔
　　皤老人白也从白从番须髪非生而白者自黒而
　　转苍苍而转白更番而至者也　白西方色也象百谷艸木之实中指其发生之意果与谷之种繁襍不胜数其仁则无有不白者以其得秋气而坚故为西方之色虽未必皆孰于秋时至亦总谓之秋如麦秋之类古文中含二画指凡仁皆双甲者　翰从羽从倝翟雉采羽可以为旌旗之饰日光照之而烜烂也借为采藻华翰之用
　　象曰六四当位疑也匪寇婚媾终无尤也
　　六四居近君之地可云当位矣才质柔弱迟疑而不果使求贤之典礼黄髪而始逢其盛然犹愈于聼其老死而不顾者非防婚媾合之既难自防乆敬而不衰可以终无怨尤也岂不胜于苟合易离者哉
　　六五贲于丘园束帛戋戋吝终吉
　　下贤之主防降贵而求贱处髙而敬卑贲饰夫隐逸丘园之士可以为难矣然而一束聘贤之币帛往来道途日就弊坏而贤人不至戋戋弊坏之状即残残也聘贤如此必其恭敬之不足君子不可以虚拘岂不可羞吝乎然而愈于骄恣侮慢者逺矣故虽不得天下之大贤亦必有奔走御侮之臣出而应之可以获终吉也
　　邱土之髙也省山之髙以指意小篆作　失其
　　义矣　园所以树果也从囗从逺省艺蔬之地附于场圃近而隘农家所共有者树果之园非公侯卿大夫不防置必广濶深逺而后可隐士之髙蹈邱园者以此为适情养性之所也　束防也从囗从木谓既伐之木以绳围防之也借为约束检束字用　帛缯也从巾从白凡先织后染通谓之帛　戋贼也从二戈相残贼之意今但用残残余物也不知有戋读若笺舍本字而误读以致误解
　　象曰六五之吉有喜也
　　人君之喜莫大于得人分刚上而文柔刚柔相济以成贲饰是则六五之吉天下之喜也
　　上九白贲无咎
　　以阳刚之质居乎世外其体髙洁黄圭璧不足以饰之者也彼义弗乘者姓名踪迹尚或表着于人间故世得而贲之但自弃而不顾尔至于弓旌之所不及命令之所不加天下未尝知有此人也是谓白贲何咎之有　白贲者九章五采无所防染而晧晧之足以夺目虽天下之至豓莫敢与之争先此素以为绚而夫子亟称夫礼后之意也日之升沉一日一变髙山在望终古如斯人生之功业文章俱有防不防存焉其际而道德仁义与性命俱来者岂可稍受尘氛之污浊初舍车而从义上白贲而得志始终有以自主乐其所乐忧其所忧登泰山而小天下富贵云乎哉　皤髪之白帛缯之白白马之白白贲之白聚众白于山体山骨磊磊白石凿凿之象也然皤也马也帛也俱指一物而言惟白贲则无质可名居山之最髙无物不出其下非一物所可象也
　　象曰白贲无咎上得志也
　　斯时而稍有未慊之心必将自露其风采而求知于当世惟其市井草莾无之不宜饥寒劳役无适不可其志嚣嚣奋乎百世之上而自以为得人孰防知之或曰贲乃文明之世岂至贤人遯藏若是其甚与曰斯时而苟得贤人以用之岂遂至于剥哉往来之介读易者所当知也夫质胜于文而失之野设施以礼让而救之易文胜于质未有不流而为欺伪者矣欺人自欺巧言令色皆文胜之害也贲而终以白贲圣人有忧之








　　周易象辞卷七
　　钦定四库全书
　　周易象辞卷八
　　余姚黄宗炎撰
　　【地下山上】剥
　　从来虚文之盛未有不害于尔家凶于尔国者人之一身致饰于巧令而仁鲜一代之政治徒重于威仪而事废必至乎壊烂脱落而莫可收拾古今事理物极则反贲方尽力夫绘藻剥且解去其皮毛苟三献百拜真情不寓攘夺即随其后此剥所以承贲也大传曰致餙然后亨【飨】则尽矣王者之于郊社宗庙大賔飬贤卜期而后举卜牲而后用斋戒以省之文绣以衣之逺方备物有司供职玉帛钟鼓极其盛威仪登降尽其式不如是则不成飨及其既飨也委弃狼藉煌煌以将敬者无事不为尘土向则竭诚并力以致餙于今而皆尽矣天下万事万理未有故而不趋新盛而不就衰者也卦之六画以五偶戴一竒有牀之象非但用以寝处凡供馔割牲陈列之所借俱谓之牀古者布席就地而坐其牀不高一竒为版五偶重垒为之足其形过髙臬兀而欲颠仆之象然合山地二体以取义者何也地居西南山居东北両相遥对自地而顺行而泽而天而水自地而逆行而火而风而雷中含六象往来皆虚山之倚地无实际可为凭据又以柔土为肤无刚土为之骨虽极其穷窿危峙必至崩頽而自防下之五柔土归于土冺灭而无所表见上九一刚石坚力厚即当陨溃之时其质性自存不能毁裂如君子之在乱世滔滔天下而确乎不抜可以自信可以信天者也二体虽合其形就离与其苟且而求安不若判决而去危但卦三阴为地地乃万物资生之本必不可剥惟有培之使厚则其虚者自实矣隂阳往来迭为消长天下古今未尝有一刻无阳之候亦未尝有一刻无隂之候如先天图则无阳于剥后无隂于夬后以乾坤列之六子天地何以不崩坠人事何以不悖乱耶
　　剥不利有攸往
　　五隂当事一阳孤危于物外成剥之象矣以刚而言穷极而无所往以柔而言则势已极盛盛极必衰岂复有可往之道天地之气运当其闭塞小人种其乖沴猖狂变乱天下无敢从而议之者彼之伎俩既逞未尝不自以为得志不知一时之颠倒其暂也而千秋是非长在在小人亦宜稍戢夫锋鋭君子适遘斯戹无所施其匡救惟有卷怀退藏保守一身之成徳以为生生不息之丕基此防防之正气实上帝所眷注而回防者在君子乌可妄有所试以变于小人是均之不利有攸往也夫人心之剥虽梏亡反覆而夜气仍存世道之剥虽弑父与君公行不讳而子臣弟友之分谊难冺天地之剥虽极其氷霜寒冽而微阳自蕴苟剥尽为坤而始复则禽兽不逺者无平旦乱世无隠君子至冬之前月无阳气岂其然
　　剥裂也从刀从录录乃取水之桔槔绳仍而不絶
　　剥之为害非一朝一夕所成以刀渐割裂之徐至于尽阴阳之往来其初最防一刻一时积成大寒大暑几防不絶所致也古作　从卜者以炷火灼龟有裂兆因其裂处可奏刀而解剥也
　　彖曰剥剥也柔变刚也不利有攸往小人长也顺而止之观象也君子尚消息盈虚天行也
　　何以谓之剥犹割裂其皮而剥去之也柔势方生能变刚而为柔也何以不利有攸往隂柔得位乃小人得志之时凡不仁不智无礼无义之事靡不炽然而盛长也君子于斯而欲往必丧其生平而渐化为小人未有能施其救时之术者葢小人之虐焰滔天万国聼命一失位之君子胡能逆而与之争又不可随之而同靡惟有顺其势而止遏之乃观剥之象以处剥之道也消息盈虚天行所至非人力所能为君子知防而尚乎此即知天也　二篇剥传惟三言象鼎曰象也小过曰有飞鸟之象焉此曰观象也此象皆以卦画而言非天地雷风水火山泽之象如以八象言则六十四卦何莫非象不当专此三卦
　　象曰山附于地剥上以厚下安宅
　　五岳至髙陵阜至卑其隆起于地上莫不植根于地下有万仞之高山即有万仞之山骨以载之地上地下各居其半虽防嵝之起伏亦然方能亘古耸峙不不至崩圮如仅以篑土层积下无所以植其根中无所以为之骨虽高如泰华有不陨坠者乎此山附于地而成剥也附者徒有柔土相依而无根骨之谓在上之人观乎此象欲其宅之安也非仅仅自为支吾涂暨而已又非肆力于栋宇之坚固垣墙之髙峻而己必当培益其在下之基址使之丰厚而不倾防而后吾之居宅可安所谓民之邦本不见是图者此也不然峻宇雕墙美则美矣将丽于何所乎　五偶皆虗地中无有根骨即以高山附其上故至于剥不知此义而漫云山亲附于地为剥山不附地应何附哉未见附地之山尽剥也观象者须得其实情乃可附小土山也从阜从付付有随从之义附娄小山
　　乃大山之防卫其断续之气脉即从此而过借为亲附依附之用説文有坿字以别之而义浅矣　　宅所托也从宀从乇乇为蔓草附物之形人之托于居室亦犹是也
　　初六剥牀以足蔑贞凶
　　一竒横列于上而五偶承之中虚隆起牀之象也详诸爻文义非寝处之牀乃荐牲之牀也安牀以足足过高则牀不安将剥去其下以就平正先有倾圮之患牀足入地自不免于坏烂初阴在下愦愦无知其于世道人心不知邪正理之分因时迁转处牀足之位不能特立暧昧昬迷不见所谓正道故云蔑贞而凶也蔑不见也
　　牀象形一者指枕人有疾病则倚之故凡疾病诸
　　字多从之凡陈设供馔及凭倚者俱可谓之牀不専为卧具也小篆竟以为疾字反于本文加木以别之误而又误矣　足从止从○从指膝上圆骨上自膝下至止皆用以行者通称为足人之行止在足借为满足言知止而不进之意　蔑目劳无精也从□者羊目大而无神从戌者干戈之役昼夜不得休息眸子眊焉视之而不见也
　　象曰剥牀以足以灭下也
　　湿溽之气盛则蒸濡乎牀足土润牀防先灭没其下体全体倾頽自此始矣
　　六二剥牀以辨蔑贞凶
　　辨者牀足与牀靣交防之处足之用木竖立靣之用木横列其才判然不同其为用亦异所以象辨也位当剥之二爻牀足已去而次及牀靣人心既去澌灭世道既己陵替其剥之势浸滛而不止此际之天下谁复知有正道此亦一是非彼亦一是非同为蔑贞凶而与初逈别向也视之而不见令则见正而反以为邪见君子而反指为小人矣承乘比应莫非隂柔防身幽谷之中所闻所见以习俗为常于戏先王之礼乐圣贤之大道万古终不可磨灭尔岂能以一时之习俗一人之识力自为一定不易之法则哉辨判也从刀从辡辡本二人相讼其辞支离而莫
　　能决聴颂之人以片言判断其曲直如刀从中分截去其纷蔓也借凡事辨别明辨之类
　　象曰剥牀以辨未有与也
　　处位中正是人性本善也但当重土之下无有应援前后左右莫非阴柔虽欲为善其谁与为善风俗移人贤者不免进德修业必赖师友未有与则终于蔽锢而已矣
　　六三剥之无咎
　　山地相合而成剥下体三爻已就壊烂不得不去而向上彼臬兀腐败之牀何庸顾惜介乎上下之交可变危而即安故剥之而得无咎独当五隂之中上有四五是不为福先也下有初二是不为祸始也随行逐队因人成事无所表着时过运回有可挽之机矣夫初之足二之辨已经剥落必非修所能治世道人心既剥亦岂因循所能改惟惩创振作一洗积习庶乎可期于更始
　　象曰剥之无咎失上下也
　　上为艮山而未至下为坤地而将尽非山非地有可变革之道处乎其介是失上下而不罹剥之咎
　　六四剥牀以肤凶
　　肤鱼果俱为牀上陈设之物三牀已尽四乃剥牀上之肤礼有肤鼎取柔软无骨之肉以为鼎实柔爻隂位故象之下卦既剥无牀可荐则肤方堕地不成燕飨不可尝食安得而不凶　下卦三隂一体为地而伏于下其势未甚四复以隂引之加土于土始积垒而难遏且崄不平剥之为祸于斯大张矣
　　象曰剥牀以肤切近灾也
　　因牀之剥而及于肤是割切者近向剥壊之牀故罹其灾害也　肤乃已切之鼎实故牀剥则与之俱剥如曰人所寝处之牀剥壊而及人之肌肤天下焉得有此事或瘫木不仁者耶苟既剥肤则灾已入身胡得尚云近灾吾不知此剥人肌肤者为何物彼必曰隂柔之气如其为隂柔之气也则非若白蚁之蚀牀版而渐蚀人身明矣牀为木之死气人为天地之生气蚀牀之虫未有能蚀人者也愚尝读仪礼知虚文之盛莫甚于飨礼极其贲餙然后成飨一飨以后笾豆挠乱品物委弃而不问故曰致饰然后飨则尽矣致饰者极其文饰也尽者遗落无余也剥牀以肤正既飨则尽之谓先儒误读燕亨之亨为元亨之亨此义茫然矣观京氏易作剥牀以簠其义益明
　　切刌也从刀从七国君七鼎切肉有制寸者分寸
　　不苟之意
　　六五贯鱼以宫人宠无不利
　　仪礼牛羊豕各为一鼎之实惟鱼每鼎用十五头昬礼用十四头其数多烹必须贯恐其缺烂不成形也以宫人宠即诗云谁其尸之有斋委女之意宫人使之治饮食以供祭祀宾客以用也宠任也言用谨慎修洁之宫人而任其事也隂之剥阳女之剥男小人之剥君子其为不利者何可言説庶乎用之得宜御之有道或可消不利而使之无也如先儒所云五率众阴而事上袭郑康成一后三夫人当夕之邪説以谓鱼贯其宫人排列而承滛即在大壮之时未有不至于颠隮者岂老去之孤阳堪此伐性之众斧而犹言无不利也即利矣是周公诲滛也斯为诬圣贯穿物持之也众形后加贝指所贯之物赘也説
　　文因而分为两字大缪又与古毋【冠】字相混冠方而贯圆各象其形小篆废圆尚方义不可寻矣
　　鱼水虫也象形小篆譌鱼首作人鱼尾作火而制字形与意一无可据所当改正者也宠篆解见师
　　二爻象传
　　象曰以宫人宠终无尤也
　　宫人各尽内职隂岂有剥阳之尤乎是亦因变图存顺止之术也
　　尤从犬省体犬类之小者犬小而徤畜之甚猛者
　　也故称为最甚之称过甚则失中故借悔尤
　　上九硕果不食君子得舆小人剥庐
　　硕果至危幸而不食正天意所存以剥之时视之亦无用委弃之物耳或遗失于树颠或零落于几席其究也必反于地则蕴隆之气从此而泄生生无穷葢不剥则不倾不倾则不入地不入地则其生未可期故惟君子当此为得舆也舆地也君子在上乘舆以治人得人而俯畜之众皆仰而受戴彼顺乎我我得止彼道不终穷小人本无含养之仁一经摧折才华既尽至性随之消灭必不能反本还原以作传薪之计是剥于上者穷于上而已故云剥庐庐田舍也小人本宜在下以承顺夫君子使其欲攘夺君子之位而窃居之是自剥其覆庇之庐舍而亦沦亾矣愚按硕果不食正与夫子吾岂匏也哉焉能繋
　　而不食相同凡壶之硕大而美者可以为种老圃预选择之繋艸为识以示不可食然周公何以若有庆于硕果夫子若深悯夫匏也悯匏者舍当前之饥溺而逺世传道以及来世若似乎缓不能待悲滔滔者未有己也庆硕果者喜天之未防斯文而懐其寳以存其类万古纲常圣贤名教幸存而不剥也其庆与悯虽异而实同
　　硕头大也从页从石人身惟头最大而坚艮山一
　　阳在上实似之观之颙若谓人头之大异乎常者两阳故也此硕之头大指一身中以是为大一阳故也果木实也指果在木上形以其坚也故借为决断
　　以其实也故借为充足　庐从广从庐田间艸舍春夏寄迹耕种耔耘暂休息之所也其制草率而卑隘仅可以揜葢农家之噐具不使雨渍日暴而已至于人则局趺而寄宿犹胜露处尔圣人于一文一字之中俱寓稼穑之艰难以告后世以其草率也故借为丧次居庐
　　象曰君子得舆民所载也小人剥庐终不可用也无君子则莫治民无民则莫养君子君子居上而民居下是以民为舆以载君子也小人欲篡此位以隂柔之偶画居之其庐上穿不可以蔽风雨终焉用之
　　【雷下地上】复
　　两间之气化不息其运行者隂阳而己一往一来迭为消长虽有偏胜而无孤行隂穷于上则姤于下阳极于上则复于下夬则姤剥则复非夬后成干始姤剥后成坤始复也硕果之仁即含于硕果之内不待他求而自得子曰仁逺乎哉欲仁斯至复岂别有物自外来不过就此未食之余不剥之而即是矣寒极必温乱极必治虽近禽兽未尝无夜气物不可终尽剥亦未有终尽剥之事也此复之所以次剥也然何以谓之复乎复者去而来往而返去来往返交错不止之义凡为阳气无不上升上之至则反下矣如日月经行西之至则又东矣就四时而言之春阳在地靣草木随地气而生夏阳离地在于人间暑热烁肤万物受其熯燥秋阳去人丽乎空中一切浊质不能随乃见澄清严肃之象冬阳上达九天离人甚逺故人物苦寒天之最上接于地之最下此阳尚往而不息即埋伏地中是为后日之雷雷非能去天而入地也升升不已则雷已在地中故合地雷二象谓之复也地顺雷动顺礼而动则为圣贤顺己而动则为禽兽地中之雷有动之机实未尝动理欲未分喜怒哀乐未蕴畜培养正在此时初阳从剥上来似乎相去甚逺先儒拟为主人翁他出宅舍日就荒芜一旦归来便门庭洒扫此语尚觉毛轮主人他出归来是逺复也剥之终即是复之始剥之上即是复之初斯为不逺尔六爻取象俱以道路往来为义以明复乃往复也初不逺复操存之心无有放失【即先儒心在腔里之意】居于安宅修身为政不下堂而万事理二休复有所依据休息安养无外慕者也三频复时出时入用力劳而成功寡四中行独复如众客覊旅吾独还家五敦复如驱安车而由正道无反无侧自然登堂入室者也上迷复防失道路离家日久客子忘归放心不求者也释氏谓无心者非无其心心本自无心也欲还无心不须勉强放下即是剥可不必复复而修身下仁从道自考指为纷纷理障圣学求放心心之官则思思则得不思则不得不放是复得亦是复复非空空可以保守必修身下仁从道自考其本原不同枝流逈别后世之欲合儒释者岂非梦语乎
　　复亨出入无疾朋来无咎反复其道七日来复利有攸往
　　穷上反下往而复还故谓之复复则无有开塞行而莫阻故亨复者复其所固有非由外烁阳气下入隂气上出入者因之越出者因之退譲其出其入俱由渐而至非一蹙而成故云出入无疾疾速也一阳虽孤五隂之朋虽咸阳动上升阴皆顺从其朋来聴命于我故云朋来无咎隂阳之道路上下交错反反复复无时或已故云反复其道日阳之象剥穷于上复反于下以剥六爻加复一爻其数为七故云七日来复二至相距每跨七月隂阳一改谓之日者犹诗云一之日二之日也当此之时君子可以有为世运渐成开朗是以利有攸往与剥正相反也
　　复往来也从彳从□□从刄从□谓老人血气向
　　衰其由行之道路不过在日用饮食之中其起居出入俱有定所人行往而复来来而复往就此故道有似乎此故合彳复为复然实一字尔小篆强如区别不若古文专用复为正当简易也彖辞出入朋来反复道来复往皆在文义中可以想象刚反一语亦觉燎然
　　七日来复有取易纬稽览图卦气起中孚六日七分为复朱子从五月姤一隂六月遯二隂七月否三阴八月观四阴九月剥五隂十月坤六隂至此十一月一阳生而为复夫复夲一阳在初而二而三而四五上则成剥矣剥则复来居初故云复反其道如人之行路者去而复反其期则七日而来复于此位也其义甚明何用支离
　　彖曰复亨刚反动而以顺行是以出入无疾朋来无咎反复其道七月来复天行也利有攸往刚长也复其见天地之心乎
　　复何以亨也刚去居于上矣从上反居于初无所隔碍故也雷之性动地之性顺动而以顺行之不虞其不继不虑其不勇是以出入无疾朋来无咎也其所以能去而仍反往而又复不息于道路期乎七日来复而不爽者何与阴阳之气天所旋转絶无置作勉强自然而往来以为行也其所以利有攸往者刚在世道为昌明在人为君子在人心为天徳刚长则天下治贤人出克己复礼圣人于此若庆之也隂阳屈伸刚柔往来其气机运行俱天地之心为之主宰然而寄诸品物或蕃盛或雕零其心俱不可见惟此出入之交反覆之际穷于彼而倐生于此其端倪接续乃见变化之无尽其为心也葢于此而见乎自王辅嗣以反本为心寂然至无为本其説沦于致虚守静邵氏拟之酒太音朱子指为冷冷清清皆形容其静而未动是即无极之意然此实老氏之学也与吾夫子所云天地之心毫厘千里夫阳从剥反惟其能动也故出有入无莫间乎上下使其止而不动则终于剥上矣文王之言出入朋来反复来复利往夫子之言刚出动而顺行天行刚长合而观之言动乎言静乎可不辩而自明矣　人本有心释氏千言万语必欲抵之曰无天地本无心圣人一言断之曰见天地之心无心之心因气化流行而见知气化非能自流行也有心以主之也岂有有心之眼耳鼻舌身意而欲付之色声香味触法灭絶其心使之弗思弗思之祸外蔽于物而不详审犹其小者也内无可依据私邪横起莫知端绪其害始不可名状矣孟子曰必有事焉而弗正心乃是对证之药
　　象曰雷在地中复先王以至日闭关商旅不行后不省方
　　一阳伏至重阴之下其象为雷雷之独体原为地中潜藏之物再加以地则其阳气更觉防天地阴阳之屈伸如环如轮往之极即是来之始阳气初来几希而未可见复之象也先王政教必合天时当隂阳交会之际日极南陆谓之至日闭四郊之关不令奔走出入即商旅之在道路者亦止而不行后之廵狩者亦端居而不省方葢静聴隂阳之变易不敢渎扰其往来接续之隙也人身之气血原与天地气化相通日月饮食俱以麤暴掩忽不能察识一当疾病则毎逢节候其轻而就愈者即从此退去重而难瘳者必于此而増剧元后为天地賛化育岂可不顺时令以调天下之气血乎
　　行与省亦是出入往复之义天地之气化初回人不敢与之争道而驰也
　　关以木横持门户也从门从者织帛以丝贯
　　杼者距门者以横木贯门扇有似乎此郊外为关邻国之界限设门以防出入关须稽察借为相关关系关啓闭有声借为关关间关　□行贾也从贝从商省啇贾重利商度其货贝之贵贱以为趋向当如楷书借用商度之商小篆如贝近俗
　　初九不逺复无祗悔元吉
　　初阳来自剥上若似乎相去甚逺然剥之上即是复之初阳升之极造为天上之天即反为地下之地即是此阳循序而至故云不逺复也人性本善无或尘竢防染一念偶起旋即消除固未尝彰显而可见何至于有悔悔者悔其不善而迁于善本无不善自不至悔祗至也此身混然天理故为元吉倘剥之而坤由坤而反复逺乎不逺乎天道圣学俱背驰者矣大传曰震无咎者存乎悔悔而后复者常人之放心其去已逺震者困心衡虑之谓君子无见于言行之过何所用其悔
　　象曰不逺之复以修身也
　　不逺之复本从慎独而来所以能诚意正心使视聼言动咸归无过以其握修身之要也放心不知求者是逺而不复皆因五官百骸偏任其好恶血气强暴心反退舍物交物而引之则其身蔽壊汚浊修之亦甚费整顿过不外章身自光明清洁修之之道孰与于此　释氏以视聴言动付之五官百骸当其然不动是为真空空实非空当其或视或聼或言或动是为妙有有实非有是为空有不二是为色即是空空即是色当视而视当听而听当言而言当动而动何尝有心于其间是为过去心不可得见在心不可得未来心不可得达磨西来直指本体本体者何身是也身能视聼言动付之官骸不落识神则虽视虽聴虽言虽动无所留滞自落生死洒落超脱轮迥同谓之身以身还身何所用修苟无识神黏恋偶有非礼之视聴言动亦无伤于本体又何必用修故以时时频拂拭为凡夫以本来无一物为见道也爻词不逺复本言心传以修身释之正一大关键不可不详辨者
　　六二休复吉
　　他卦之为雷者隂居阳上为乘刚乃雷出奋之冲多属危而不安复则地下之雷潜藏深閟未露端倪二依其上得借其温和之气休息含养神情暇豫从容以成其复吉之道也　初不逺其象敏速刚徤见于几先也二之休其象和缓柔中涵育于平时也
　　象曰休复之吉以下仁也
　　阳气初回独与之近二爻皆正刚柔合宜仁在我之下吾即休息于此初之仁斯为二之仁矣其体虚故乐善而能受
　　六三频复厉无咎
　　位介乎上下之交雷体近地为将出之象故为频复频者地水之际涉水既尽则登于地雷由下起亦将陟乎地上葢因相似而取义者也人心操存舍亡或出或入知及而不能守择善而不能执必当战竞惕厉恒过然后改乃可无咎　复之出入反复其往来道途本一气周流其运行无有端倪三当上下之介有接续可见之迹如行者逢津梁于此自觉危险合彖词观之爻之取象岂不神妙也哉
　　频水涯从渉从页水陆之际津梁会集前后往来
　　相继故有频数之义冬月病涉寒彻心髓愁客见于顔靣故从页俗省作频
　　象曰频复之厉义无咎也
　　义人路也频于危险则操心虑患自由正路而复还惟义故无咎　不逺者即身即复休者有所依而涵养子曰依于仁频者见险而知岐然后能复是义之有分辨也
　　六四中行独复
　　不行则为地行则为大涂皆二体所自具之象四离下而上后有二三随之前有五上导之居羣隂之中以行独与初阳相应以上下卦而言又逼近于雷雷以时升必先乎四故为中行独复
　　象曰中行独复以从道也
　　道即路也出入反复者皆于此而共行四之中行独复知所趋向循守辙迹而往无废无画以其从　道而行故也即礼传君子循道而行之谓
　　六五敦复无悔
　　承乗比应皆隂与阳相去校逺矣五自身以下三爻皆偶亦地象也五履其上而又为偶画是地上又加以土有敦厚之义培土既厚而出入反复以由之惟觉荡平正直不忧其险巇虽稍有迟速之不同终必得复所以无悔　子云多见阙殆慎行寡悔敦则不殆矣行自无悔其笃学力行者与
　　象曰敦复无悔中以自考也
　　二近阳故下仁四应阳故从道三非近非应犹与阳同体故义无咎义者宜也人路也宜犹此路而复于阳也至于五既非比应又非同体似与初逺特以虚中之徳天资混厚可以自考于己而信于初庄生所云此心同此理同者是也　敦之取象皆属重土之义敦临亦下践三偶益以上之一偶敦艮下卦已成山矣又益之以上卦之山亦两重刚土之意
　　上六迷复凶有灾用行师终有大败以其国君凶至于十年不克征
　　人之改过贵勇觉于防防者上也更于显著者次也复之既终是惮于改过矣与阳既逺无师友也身居重阴质愚下也日处利欲之内久而惑乱恶知其非葢昬迷晦冥不知有路可复者宁得不凶乎如此聋瞽外失路而灾至内狂诞而生见邪为正即妄成真不但不能从阳而且与阳战血气为主必欲尽除其天理恃其居上之势羣隂之众用行师以敌初不知孤阳虽下雷霆奋自能破土始则自谓莫强终必至于大败而已此时之君主失职贼邪为政五官百骸反放废其心国君亦以之而凶也虽至于十年之久焉能往而正之一步不可行也　此爻备极诸恶见人不能无过贵于改过梏之反覆所以至于如此者未尝不因官骸用事心主失职在国家则君弱臣强小人秉政斥遂君子之象释氏欲惩其敝反以无心处之任官骸之交引而心不与虽有非礼亦空中纎尘不患其不宻苟以之治国则权操于臣无君子小人之辨大乱之道也
　　象曰迷复之凶反君道也
　　以阳为君君当在初以位为君君当在五上何为者而乃行师误国以及于君其迷复之凶是君不当君反其为君之道也在人则耳目手足为主心放不知求者与天地不能无寒暑世道不能旡治乱人心不能无理欲天地气化行而不息故寒暑所以生物而非厉物葢剥即复也治乱必造于人其人不出乱未可治理欲战胜为仁由己防操于天者剥之就复难权操于我者剥之就复易君子审消息盈虚以人合天则剥不乆复不逺矣
　　【雷下天上】无妄
　　予知予圣必属妄人人性本善俱因剥而自壊剥后得复己自还其故我妄于何生一日克复天下归仁依然子臣弟友不离庸徳庸言故复后继以无妄然而无妄之名不可以不辨释人恶妄之累人防溺而不可出曰性空曰无心以视属诸目目虽见未尝动见之念以聴属诸耳耳虽闻未尝动闻之念鼻口能臭味鼻口自知香殠甘苦未尝动香殠甘苦之念手足能持行手足自知操纵步履未尝动操纵歩履之念原有思思而不着于思亦有念念而不着于念倐起倐灭莫得停留无所系恋无所憎恶自然去来随我不滞于死生故以人伦日用为烦恼为汚浊欲尽屏除始能全消其意识归于无妄吾圣人非礼勿视视则思明非礼勿聼聼则思聪非礼勿言言思忠信非礼勿动动思恭敬心之官则思不思而蔽于物思则得不思则不得思之尽善大中至正为子而孝为臣而忠为弟而弟为友而信生顺死安寕惧识神之为主而入于妄耶葢圣人之无妄修齐治平参賛位育皆平实可据者释氏截断意识以为去妄之根当体全空则意识横起以求无妄妄即生于无矣浅学不深于义理若为高逺防妙学者反欲弃此而就彼亦大惑不可解也卦体下雷上天天下雷行万物尽含生之气然而不秀不实夭札疵厉者何胜校量人之无妄但具作圣之基其间之自暴自弃途废道画者人人皆是醉梦之人不可入道去醉就醒去梦就觉但离醉梦亦未可即言道也唯学能驱妄学然后知不足故大畜随之将以多识前言往行也　或问妄之义于何而立人之妄于何而成曰妄者不诚之谓人而不诚则言行欺伪乆之则虚而为盈无而为有即妄成真遂为妄人矣今日害于圣道者莫如佛并失其佛之本意而为之蟊贼者莫如禅佛氏之书其立教也毎以无为有以有为无颠倒互易以愚生民之耳目天堂地狱此本无者也梵典形容极于鸟兽草木纎尘分寸歴歴不爽山河大地人伦日用此本有者也彼偏一切扫除古今之妄有过于斯者乎就其异学之中又有所谓教外别传者出指其佛所着之经律论为语言文字比之尘饭土羮弃而不用欲直指本体遂妄自夸大云禅宗所悟絶非心性郤是明心见性絶不渉空有郤果真空妙有视教典之有真空有本无者又落凡夫矣天上天下惟我独贵如来禅不足以当之当之者为祖师禅尔信斯言也岂非即妄成真为天下之妄人也哉　天下雷行阳气上升土膏肥滋其于时也为惊蛰之候初氲其全故无之而不宜所以往即得吉二乘其时当耕菑以有事三当勤劳之不暇而乃繋牛以偷安所以二未当而三有灾言其不循下学之苦功遽思上达以躐防圣人所以破其妄也四离下而上耳目聪明心思警敏可以语上归于正道彼固有之五刚徤中正直知性天浮云太虚无或防染野马尘埃悉为元气故有疾勿药上自处过髙髙谭性命虚空生障揑目空华疑神疑鬼无妄以成其妄故有而穷灾　无妄史记作无望汉人引经如此甚多大约声音相似即通借互用未可为据
　　无妄元亨利贞其匪正有不利有攸徃
　　无妄者人无妄念心与天通所以防元亨利贞同于干也然于此有正与不正之分焉其匪正者专恃一己之觉慧不加学问任质而行自以为不勉而中不思而得矣不知其障蔽即生于其内若似乎有斯理也而不可施之行事若似乎有斯道也而不可布之经纶是匪正之而莫可往也其竟与迷复者同矣圣贤正道不贵顿悟必资学问而后成　妄罔二字古人互用有欺诳之义有罗网之义罗网之设所以欺诳禽兽言行欺诳亦所以揜袭人耳目而罗罔之
　　无妄无解见寻门余论妄从亾从女【汝】言人
　　之不诚是丧失其本心非尔之身矣即操存舍亾君子存庻民去之谓礼传所云无自欺全得此解　女子言行不出于户阈壅蔽其面保传导之然后敢行焉有出亾之事女而出亾不必其为非僻即此已是勇决狂诞自用自专不循轨道者矣妄人之自以为是亦何异哉
　　彖曰无妄刚自外来而为主于内动而徤刚中而应大亨以正天之命也其匪正有不利有攸往无妄之往何之矣天命不祐行矣哉
　　卦之所以名无妄者以干之一刚自外来而居震之初为主于卦内葢雷藏地下阳甫回而为复其气必升上升而及乎天动之极而徤之至九五刚中天德六二应之即禀此性而为人所以大亨以正纯然干德之全其德未赋于人在天乃为天命既赋于人率性而来为禀此天命总皆天之命也虽有洪纎髙下之不同要之人人皆具物物皆偹从此而磨链追琢其加功未有涯涘如视以为惟我独得竟行直往是非正有往何所利葢无妄本末可往往将何之乎彼自信知天命矣然此天命者岂即防扶持防卫而聼吾所行若其不祐行当自知之也故曰行矣哉往也之也行也咸同一义极言无妄正当培养未可云神化莫测石火雷光无所接续倐忽冺灭释氏一悟妄自夸大匪正有无妄之往也
　　象曰天下雷行物与【句】无妄先王以茂对时育万物【与句去声】
　　天下雷行是天之阳气无乎不到凡天下之物皆与焉此时之物天性具足无有欲恶无有欺伪无妄之义也茂者长养之谓时当发生之际先王即因天时以布长养发生之政教不使天时独立无助以对之凡厥所为皆育万物之事使之得遂其生生之正亲亲而仁民仁民而爱物以至于不破卵败殈不杀蛰折长而后尽其参賛之量　与如吾其与闻之与言凡物皆与此天下雷行之气防也见天之于物未尝有二物且不二况人为万物之灵者乎
　　茂草丰盛也从艸从戊戊者中宫之土六甲五龙
　　相拘绞草生至此其丰盛极矣
　　初九无妄往吉
　　象曰无妄之往得志也
　　彖辞言不利有攸往而此爻辞言往吉彖传言无妄之往何之矣而此爻象传言无妄之往得志也何其不同若此曰匪正则有不利所往如者之行必至颠仆也初固正矣无妄之初湛然纯一守是而往彻始彻终无所蔽惑吉道也往而学问往而歴试皆自此而扩充之也其志已先定矣此志如志道志学之志往则得其志矣苟用此而即欲有为有民人焉有社稷焉学者制锦代工琢玉则将败其本质矣何所之乎以是知拈花防笑而证果之流不可行也
　　六二不耕获不菑畬则利有攸往
　　言人但恃此诚信之质智慧之姿未尝加以学问无所事事如为农夫者春当耕而不耕秋当获而不获一歳而不治菑三歳而不治畬苟防如此而无饥馁之患则无不可往矣此葢断其必不防之辞也天下质性粹羙不过易于入道如人百己一人千己十而已矣非谓即此可以动容中礼泛应曲当也江皋河濒校之硗确用力少而得糓多非谓守此空田即能秉穗充庭也如曰无所期望不耕而有获不菑而有畬此信天縁之仰鱼守株而待兎圣人教人立岩墙不尽人事而徒聼天命此则妄之至也世固无此理无此象也信斯言矣何不直曰利有攸往而曰则利有攸往葢曰防如此则可不防如此则不可斯义不明圣学混于二氏矣不可不辨者
　　耕以牛犂田也从耒从井古者未用牛耕先用耒
　　耜　　获刈糓也从禾从蒦蒦有商度之义収刈五糓当商度其先熟者而急取之汉志云収获如避冦盗之至正此意也　　甾不耕田也从巛【灾】从田田乆不耕则水道壅塞如欲耕种当先治其沟洫故一歳曰甾后人以为治沟洫当先去除草莱又加艸作菑赘也　　畬田庐也从田从余余者庐无外垣仅左支右吾其制作减于舍也本作余足矣以余误训语舒复借为自谓之称故加田以别之亦赘
　　象曰不耕获未富也
　　为农夫者亦欲富而已苟不耕于始而望获于终是为欲富乎未可也六二既中且正具无妄之美才上与五应天资纯粹者也不可因之而自足不加苦功不防致富指其中无所有未得遂为至境墨者曰以此求富譬犹禁耕而求获也实本诸此
　　六三无妄之灾或繋之牛行人之得邑人之灾
　　生于内灾至自外庄生云外养者病攻其内内养者虎食其外正疾与灾之谓也三当上下之交有灾自外至之象君子立身无过自慊于心知我者其天灾不宜至而忽至焉此灾非我召无妄之灾也然其审防度时固有间不容髪者在如牛之为物可驾可耕乃或繋而不用行人取以服车致逺于行人则为得矣而邑人之有事南亩者岂不坐失防宜而为农夫之灾乎葢无妄者即素位而行不愿其外之意然其分所当尽者正是不少当耕不耕非顺受天命也虽与自作之孽不同而力学笃行安在哉　天下雷行时宜播种二三两隂乃雷上之地天下之田故二为耕获菑畬三为牛指农事之方殷也二位中正自恃天分过人未肯勤学好问三望道髙美骤想登天亦不欲屑屑于人生之得失然吾虽不计荣辱无心得丧奈荣辱得丧之及身则有不可摆脱者唯君子防日习于得丧荣辱而不动其天均非人失人得付之卤莽者比也
　　象曰行人得牛邑人灾也
　　天下有侥幸之妄即有灭之妄其妄则一也共此一牛行人尽其驾车之职则邑人失其扶犁之业矣得在彼则灾在此祸福之几防于转丸岂无妄所防消乎必渉歴忧患始克有济
　　九四可贞无咎
　　下乗震动上渉于干葢自迩及逺自卑登髙者也中人以上闻道而不笑日进有序又无匪正之以无妄之姿而知用功于学问其究竟之造谊尚未可预期若匪正之庻防或免圣人许其可贞所以无咎四为天体天行不息与雷之一时奋迅者不同故
　　有进而不止之象非仅仅抱无妄之虚质而自足者曰可贞者言必如此乃可为正道也
　　象曰可贞无咎固有之也
　　正非异人任也无妄本贞天降衷人率性未有不正者四之可贞岂本体以外之事哉固其所自有者也妄则匪正无妄则可贞妄则失其固有无妄则还其固有
　　九五无妄之疾勿药有喜
　　疾有内因伤于七情者是也疾有外因惑于天行时气者是也有非内外因跌朴损伤者是也此皆有妄以致疾圣人制为补偏救蔽之法而鍼刺汤液之工尚矣五阳刚中正无七情之害对时育物无运气之灾居人君之位佩玉鸣琚左辅右弼无颠蹶之患如是而有疾乃无妄之疾也如青天浮云云过天苍不足以挠其元气玷其太虚者聼其流行任彼去来勿用补救之药自然疾除而有喜矣若以为疾是无妄而生妄若以施药是因药而致疾谚云天下本无事庸人扰之耳　富贵之人声色肥甘溢喜溢怒其疾恒多素问所云以妄为常者也无妄则无疾无疾则何所施其药乎学知天命夭夀不贰物来顺应鸟兽忘机水火无权凡天下可惊可怖之事尽销释于无思无虑之中苟欲以药攻疾无妄之疾不必药有妄之疾不防药药终为庻民设非为君子设也曰然则君子何不无疾之为愈乎曰舜防使瞽瞍底豫而不防使无焚廪揜井之事文王防出羑里而不防使纣不囚之孔子防解匡围而不防使匡人不围已其义一也
　　药治病艸木也从艸从乐有五音六律不可紊乱
　　始防格天地和神人药有寒热温凉配之君臣佐使始可调血脉安藏府义有相似者
　　象曰无妄之药不可试也
　　凡事用之其效与不效未可期必姑且尝试以观其何如无妄之疾而遽加之药是以疾试药与或以药试疾与其妄甚矣言不可者母为疑似之意也
　　上九无妄行【句】有无攸利
　　无妄而至于终矣其自处之髙人人皆出其下犹然如初不过十室之忠信而已矣以之措于事业则昏迷而不明究之抱此虚质无一而可君子所以重学也　初无妄少年美才也复后平旦也其从此往也发愤忘食乐以忘忧其往不可限量上无妄犹之童心也老则神气衰矣犹之复后也久则障翳渐生矣其罔罔而行也钟鸣漏尽尚不知止其行何所税驾
　　象曰无妄之行穷之灾也
　　初自此而往其道长上终以此而行其途穷无妄之行至是而穷极焉乃所以为灾也始以内蔽后以灾外侵恃质不学与下愚等
　　【天下山上】大畜
　　无妄乃人生之本体有此质而不知造就则亦庸愚尔如无规矩凖防欲为方圆平直虽然似是必不防臻其精妙夫子曰十室有忠信未必防好学非天降才尔殊学与不学异也圣人惧人自守聪明遂谓心与天通欲破歩趋之畛域故尽天下之智愚贤不肖悉纳于学之一途而后无妄其所已防増益其所不防也此无妄所以必受之大畜也大畜者何学也小畜为小人之事大畜为大人之事小人养口体大人养身心性命也圣贤之精蕴不可传圣贤之言行具在吾得而悠防涵泳于其中日征月迈畜滋大矣岂糠粃尘垢之云乎其卦合山天而成象天行不息山止不迁以静制动以止御徤人之性情无不流行旋转苟非静后何从得其安虑人生少壮莫不有一往刚徤之气视古今德业俱可以智力而成苟无以止之则不防尽其变而老其才豪杰之士未有不经磨链而可以骤当大任者也圣主之于贤才将欲大用之必先大畜之防于草茅择于世禄教诸庠序简在帝心然后共天位食天禄其畜养之者顾不大哉下卦三爻有人才之象初利己所以遏其鋭气不欲往学于大官大邑也二説輹学既成而徴之使就道也三既成驱逐矣犹使闲习于舆卫歴试之而后大用之也上卦三爻有君师之象四告牛五牙豕为君相者教人于始进徐以収其效也上天衢圣主贤人共亨平康正直之治也欲求至治其原在于端学术乎小畜隐牛之名而不露因歴举其事而想见之皆
　　庻人之用大畜举马牛豕直指其名而兼言其事皆国家之制度也牛豕以供鼎爼舆马以章威仪备养贤之物也　山天大畜为贤人辐辏之象易体而为遯则为君子退避之象其义正相反夫山天者山虽自止天徤而运行不息其气实相交草野之贤将日升于廊庙君相虚防而好善故也天上而山下则天自上行山自下止其气不相接洽伏处之君子柔弱而沉沦骄亢之君相刚强而自用故也
　　大畜利贞不家食吉利渉大川
　　夙成者才不巨躁进者德不坚畜而止之所以畜而养之也然而止非徒止有闲邪之义焉养非徒养有培防之义焉皆欲使之归于正也羣黎百姓才德卑下终歳勤动仅足以活其八口自养其身体至于俊杰之士乃人君所赖以共治天下代养万民者也岂可亦使之劳力于畎亩尽瘁于一手一足之事而轻弃其莫大之德业乎故必有禄养之制而士始不困于饥馁方得肆其功于诗书礼乐兵农刑政矣唯不家食为吉也人君之爱防贤才如此何德不立何业不成乎大川虽险亦利渉也　风天小畜者风一隂二阳以隂为主故云小畜其畜以畜养畜积为义不取畜止山天大畜者山二隂一阳以阳为主故云大畜其畜以蕴畜畜养为义有取畜止畜止即蕴畜也风以防之无止之象艮以止之始可言止混而言之失其道矣
　　大畜解见小畜
　　彖曰大畜刚徤笃实【句】辉光日新【句】其德刚上而尚贤防止徤大正也不家食吉养贤也利涉大川应乎天也【实句新句】
　　卦何以谓之大畜干体刚徤笃实于内葢敛而不泄充足有余者也艮象光辉日新于外葢彰而莫揜发舒洋溢而不可遏抑者也其为德也则一刚居乎最上处賔师不臣之位岂徒贵之乎彼之贤原足以当此葢尚其贤非虚礼也得此一贤而隆重之即防教育天下之英才髦士止其徤而爱防培植之其余尽归于正矣是正之大者也然济济多士安可不制为禄位以处之以尽其养贤之术乎故以不家食为吉也夫刚上之一贤贤之既成者其尚之固若彼在下而徤之羣贤贤之待造就者其养之又如此士君子之趋事赴功以建不世之德业亦易易矣葢仰荅生成以应乎天也　或曰刚徤为干固不待言笃寔有艮之义未可以四字专属下卦艮一阳在上有光辉发越之象至于日新则天行一日一周变化代谢有干之义未可以此专属上卦当是两字释一象颠倒而迭释之者也曰如子所言其义是洽但艮之所以称敦艮者以一阳在上也今三阳之全体具在不宜舍其重而取其轻艮动静不失其时其道光明辉光即光明不失其时岂非日新乎圣人言语既极精防又复直截不必如此支离繁琐分配太多有似教典反令学人多増一障穷经不求通于所难知每崎岖于所易晓亦轻重失宜矣　郑氏与古本诸家俱以日新断句陆氏作日新其德程朱从之
　　象曰天在山中大畜君子以多识前言往行以畜其德天在山中先儒言有其理而无其象是理与象有分矣苟无其象则无其理古今无象外之理理外之象也所以不防观此象者葢将前往二字轻轻读过尔天行一日一周昨日之天今日已隔于山而在山中矣今日之天至明日而隔于山又在山中矣其在前之天虽已往而莫追先圣先贤之言行不昭然而具存乎君子观山防畜前往之天而不已则效法之而多识前往之言行于无穷是此前言往行也皆蕴畜于身心而为我之德矣　天在山中正与明入地中一例日月原不过旋转于地外逺莫可覩似入地中天亦自为旋转及其廖廓而不可问则但见其阻碍于重山而已矣此实象非虚理迨杨时乔氏求之而不得其解乃云山下有虚洞如世俗所呼洞天者是噫此与井谷射鲋为虾蟆何异士君子穷经当旷观逺视得其纲领之所在则繁枝琐叶无不迎刃而解倘屑屑于毫末之防则处处皆鐡门限矣
　　初九有厉利己
　　少年初学未习风波视圣贤大道帝王功业无不可一蹙而至轻于自用及乎一蹶而身名俱丧虽欲草衣木食顦顇畦塍其可得乎故圣人恒于始进之时不啻耳提面命之也于晋则晋如愁如于大状则状于趾于大有则无交害之类葢当欣欣向往连镳共进时每不令其随行逐队也大畜之初即干初也潜龙隐而未见行而未成是以君子勿用畜之厚养之至方可大用尔天下事易者尝难安者尝危无不有厉存乎其间与其躁急而偾败曷若详审而观变与其缪误于出门曷若从容于迟莫凡所经营不如己诸之为利已止也己非终已蕴畜以大其力也老氏之学以退为进正本乎此后世妄称易老实似是而非圣人仕止久速各得时中退则真退进则真进以退为进失时中矣
　　象曰有厉利己不犯灾也
　　夫识未定而才未老以身尝试是灾本在彼而我直往犯之知厉而止灾自逺矣
　　九二舆说輹
　　既中矣复有六五之君应于上宜其进而有为得以致君泽民行吾所学向日之优防待时岂真忘世者乎所以慎而又慎正不欲轻试而养其大用也此其时矣则翩然解说其车轴所束防之物载重而行逺说輹乗时势当即进大君下贤义在必起此舆说輹即脂车秼马之谓与小畜舆説輹义正相反小畜柔乗刚上妻制其夫农家之不祥彼説辐者言说去其车轮谓牝鸡司晨事事不可行也大畜六五柔中谦恭虚己人君下贤帝王之盛治此说輹者言説去其繋轴之物与发轫之义同安车就徴君臣契合也初利己二又止舆是两爻一义何别于初二乎干初为潜龙二为见龙卦止六象焉容重复玩象传其意更明
　　輹车轴缚也从车从复复行故道也车轴有以缚
　　之则不可长行安于故道而已
　　象曰舆说輹中无尤也
　　五为养贤之主二又应天之臣随时处中宜进而进任重道逺非其所难故勇于说輹必有得君以行其所素畜者知无怨尤之及矣　夫子告子张以干禄言寡尤行寡悔禄在其中賛此爻说輹而禄仕亦曰无尤其义合符士居穷约敝屣徒歩无系天下之具瞻其怨尤固希及乎出而任事则髙山仰止副苍生之望难故恒为怨尤所集
　　九三良马逐利艰贞曰闲舆卫利有攸往
　　初涵养二用至三则下卦之上正庻事交责之时也非有出羣之德力者恐不足以当此驾驭三本干体徤行不息马之良者以之驰逐正胜其任然而事变之来恒出人意表其为衔蹶者多矣故不可肆意遂志视为易与利艰难守正兢业于忽防其心自谋曰吾其闲习夫舆中之所卫防者如戈矛殳防弓矢之类物物齐备而善用则安不忘危治不忘乱何处非轻车熟路乎宜其所徃皆利矣曰先儒俱作日愚谓竟读如字解与困之上六曰动悔有悔同未尝有碍
　　良美糓也从日【糓实也】从芒糓之美者必多芒借为
　　良善之用今反作粱以避之　逐追也从辵从豕豕行冲突一豕先行一豕追之其直鋭更甚　卫宿卫也从行从韦从帀帀与帀取围绕周遍之意葢言廵行围绕周帀而无不到也古作卫意亦尽矣以其为封国地名所专复加帀以别之似不必
　　象曰利有攸往上合志也
　　上九一刚国家之师傅羣贤之宗主下卦三阳皆其所陶冶者三既道成而大用与之志同道合无适不可人君于此得人才之效士人于此无骤进之嫌矣
　　六四童牛之牿元吉
　　大畜所以防蕴畜德艺畜养贤才者以五柔中之君恭已虚怀四柔正之相欿然下士好问好察故得上九之大贤居师保不臣之位羽仪当世教育人才若此之盛也四下应初九伏处退藏修其天爵皆四之所畜苟或饥寒而不得遂其愿或沉沦而不得显其身草野之士恒比比也致谨于童牛而加之牿训于蒙士才无不就野无遗贤矣吉之大者也　未角者为童牛岂防觝触而预施衡木于其上又以谓楅衡之类则童牛未堪任驾或谓牿为牛马之圈鸡豕羊属俱有之何取童牛牛之顺服可供驱使者以穿鼻也童牛之鼻未可穿惧其残害稼穑为竹笼以笼其口即随羣而行止今农家养犊者往往用之以其为假借所专俗加牛作牿头上安头无理之甚者或曰犊恒依母不笼口者为母牛笼口者为童牛使其观母之服軶扶犂正所以教之也其义亦通曰文字之始大约易简明白转展増加其义反晦夫既有笼口之教矣复舍而取观母之义不亦多此一层曲折乎
　　象曰六四元吉有喜也
　　人才既盛治化昌明为相之首务宜四有元吉之辞既见君子云胡不喜非直一人之喜天下之喜也
　　六五豮豕之牙吉
　　为人君者其位既隆其威既严而复訑訑自足惟言莫违则善孰得而闻贤孰得而举六五虚中下贤与四同德此君此相谦恭一体薄海普天之才德未成施其切琢已成同其禄位其象为硕大之豕系之于而烹以养贤豮豕大豕也牙系豕之也天下之贤悉立明庭豮大之豕悉系牙人君之吉道也豮大也从豕从贲贲者牛犇之喘息借为凡壮大
　　之用如有贲其实牂羊坟首之类当即用贲字葢兽之肥硕者喘息必麤加豕作豮即指豕之肥硕也旧释羠豕与犗猗奄等此秽琐惨刻之事非圣人本意且于象义无取
　　象曰六五之吉有庆也
　　四应初尚利己故牿牛以教之有喜者喜其成功可待也五应二舆既解维故牙豕以飨之有庆者庆其今日之得人也喜小庆大喜属将来庆属当下　先儒以利己说輹同为自止以牿牛豮豕同为止人初二两爻重复于下四五两爻重复于上无分别次第圣人取象先后不可得见
　　上九何天之衢亨
　　何读与何校灭耳之何同谓衢之通逹平正无所隔碍无所遮蔽举目四望逺与天接也程子欲衍去何字朱子以为何其通达若疑词俱费力矫揉而天之衢三字益不可解矣一作负荷便直截痛快上九一阳在卦之上彖传之谓刚上也五为君四为相俱以柔承刚虚已以聼所谓尚贤也其下三阳君相赖上为之养使蕴畜于初发轫于二驰骤于三至此野无遗贤俊杰在位老成与英妙共立朝端王道荡平下消其灾尤上受其喜庆志合而道行其亨极矣下三阳为天天虽在下徤行则反乎上而上为荷天矣古今之通义成功则退乗时则进上一阳成功下三阳乗时以上下下以贤继贤太平何以长保苟世过时移贪位而不知避天上于山而成遯所谓尚贤养贤之道安在哉
　　衢尔雅四达谓之衢从行从瞿瞿有瞻视之义四
　　达之衢可东可西当瞻视而审所适从也
　　象曰何天之衢道大行也
　　衢即道也荷天之衢则东西南北大小共由可云大行矣养之不久畜之不固其行仅可谓之尝试君相同心贤才辐凑险阻平夷无偏无党太平之治见矣故论治功必先端学术学术不端天下无真儒彼哉汉唐苟且功名非三代之治也
　　无妄言不利有攸往质美未学往即妄矣大畜言利渉大川亨贤出众充之以学问岂但可往即渉川之难盘根错节俱其所利也动而徤者率性之道防止徤者修道之教也无妄之上即大畜之初行有至此犹利己五无妄勿药至二亦说輹无尤四可贞固有至三利往合志三系牛为灾至四牿童牛有喜二不耕菑故未富至五牙豮豕故有庆初往得志至上天衢大行六爻颠倒细玩之俱学与不学之别　释氏云因妄说真真无是相从真起妄妄体本虚妄既归空真亦不至至于真亦不立则本来无一物无心性空俱显然明白矣苟欲多识畜德是又自増一重障碍也若夫圣人则不然母意必固我空空无知固无妄也惟不逾矩竭两端而后于吾身之分量始足故大而事父事君细而鸟兽草木莫不求其知及仁守庄涖动礼非多识畜德乌防至此乎是以无妄若同而成其无妄则大异也
　　周易象辞卷八
<经部,易类,周易象辞>
　　钦定四库全书
　　周易象辞卷九
　　余姚黄宗炎撰
　　周易上经
　　【雷下山上】颐
　　大畜为养贤养贤尤盛于养老期颐耄耋老者之称养之最先者也故大畜之后次之以颐颐者颔颏也人之资生在于此天下之仰望亦在于此多欲则动动则凶故下卦三爻震体皆凶寡欲则静静则吉故上卦三爻艮体皆吉颐之过慝尽在于下颐之威仪亦在于下也能使动者常止庻乎其鲜失矣颐之为道上下相合而得食君民之义亦上下相济而似颐分田制禄君之所以养臣民也九州赋贡治人者食于人民之所以养其上也上下交相养故爻多颠拂之辞上止下动两阳为之覆载其中空虚四隂凿凿有似乎齿艮为东北之卦交于震之正东阳气始生为长养万物之候屋之东北隅亦名为宧而为人饮食之所震为始生襁褓孩提仰食父母艮为成终衰年黄髪望养子孙此艮震老穉之义东北隅为宧之义也然在颐则老老多而幼幼少盖养穉慈幼其时在需需之饮食渐渐而进待云天之所生而后养之其为岁月也舒长而不廹颐之饮食逼近桑榆惧山雷之倐忽而不及养其为时日也征迈而难留需从蒙来颐往之大过故也万事万物无不上动而下止惟頥上止而下动上之所以能止在上九一阳下之所以能动在初九一阳然初之动实系于上之止故初为舍尔言其不能自主上为由頥言由此而成頥道也其中四隂义不取齿而取舌齿不知味一也少未生老已落二也上齿随上九下齿随初九三也古处頥中自成一体或上或下俱其所统辨五味出音声非舌无由也中四爻皆象之所云颠拂即状舌之播荡卷舒也齿刚舌柔舌又柔之象也此象外之象所当潜窥者
　　頥贞吉观頥自求口实
　　饮食养生之急务岂能废置但得其正则吉也大约頥之为道不过二端幼穉之时待养于父母衰老之后望养于子孙为臣民者思养于人君如此者其权在人而不在己至于食天禄而不为侈享万钟之奉而不为素餐农工商贾各尽其力以求食如此者其权在己而不在人斯二者一为观頥一为自求口实也颐颔颏也象形中丨指舌之意小篆兴而象
　　形指事废加页【】作頥实蛇足也
　　彖曰頥贞吉养正则吉也观頥观其所养也自求口实观其自养也天地养万物圣人养贤以及万民頥之时大矣哉
　　頥贞吉颐者养也惟养是从口腹之害为心害多不得其正矣能养之正则得吉也观颐者操养人之柄人共观之然当观其所受所施之养为正与否也自求口实者或劳心或劳力以得食皆谓之自养然当观其自养之正与否也凡頥以养人则大自养则小天覆地载中含万物飞潜动植莫不资天地以为养圣人在上知贤者之可贵先有以养之则恩膏布于天下及乎万民頥之于时亦云大矣哉　頥以养正则吉何为正养人是也何为不正自养是也养人者君子之道自养者小人之事也古之人君畜牺牲制网罟耒耨以教天下菲饮食而力沟洫正经界而艺五谷凡此皆所以养民也后世之为人君者专天地养万物之利使生人无敢觊觎竭万民之膏血以养一己之口腹万物顦顇万民涂炭又号于人曰惟辟玉食居天位者享天禄頥之养正安在哉又何怪乎不辨礼义而受万钟乞墦间而受嘑蹴者也
　　象曰山下有雷頥君子以慎言语节饮食
　　草木禽兽尽藏于山雷作声而阳气盛于时荣孶育有頥养之道六画内虚上止下动有頥口之象故名其卦为頥君子观于此象知頥为人体所以宣心之郁结出而为言语所以养身之气血入之为饮食言语之害至于祸国亡身当其出也则思慎宻而不妄饮食之害至于败亷防耻当其入也则思节啬而不贪防黙思道出词气而远鄙背澹泊明志铭鼎彛以戒饕餮动止得其时则庻乎其可矣
　　初九舍尔灵龟观我朶頥凶
　　初为动主主頥下体欲动之至者以两刚包四柔有以骨含肉之象故取义于龟龟下伏而咽息能无饮食而不饥渴坼兆于占卜能无言语而告休咎龟虽具頥可无借于頥以显其灵然此皆霜降以后雷收声之龟也逮乎惊蛰雷既声则龟又动而思食矣山下有雷雷已出地初遂改其灵龟之本性若与不相涉者然曰舍尔视昔日之廉静谓非己有也朶頥頥下垂而咽涎之状观人饮食輙兴防羡若与性俱生者然曰观我视今日之贪饕谓真性也人之性近习远与时变迁而神明灵智于焉尽防矣故凶灵从霝从巫神智也霝有自天降下之义巫有
　　自人达上之义天以神授人人以智测天灵之至也龟外骨内肉者也象形小篆作　　取其侧形
　　说者谓广肩无雄以它【蛇】为雄故龟它同首凿矣朶树木垂朶朶也象形
　　象曰观我朶頥亦不足贵也
　　灵龟本足贵者今观朶頥尽变易其天性其贵安在君子所以慎习也
　　六二颠頥拂经于丘頥征凶
　　此爻在頥为舌本凡言语饮食皆其所播荡颠倒于頥中者也舌本虽附于下含之初九而其末直舐于上谷之上九凡所摩拂经厯满頥皆用之邱颐谓艮之上九犹言艮山之頥也颐之恶徳实其所成用是而往凶复何疑
　　颠顶也从页从真耳目口鼻咸属于页【首】然各
　　有所司而异名惟顶则他无可名直谓之首也顶高则危有颠蹶之义反倾而向下又有颠倒之义颠蹶颠倒则动摇而不定又有颠狂之义又真者草率之意凡事草率则多危也　　拂过击也从手从弗言有过而击止之所以正人不正之谓借为抚摩拂拭之用孟子法家拂士借其义而转其声
　　象曰六二征凶行失类也
　　中本美徳居頥中则失其美言语不当而妄饮食不当得而苟得动而不能静也以是而行口容尽防失其类矣类指下卦三爻言此愆忒同类皆受其失也征与行即动也
　　六三拂頥贞凶十年勿用无攸利
　　颐当上下之介吻合之际舌端下唇摩拂而不已故谓之拂颐二之颠者本末皆操于己颠倒动摇以拂上至于三则并忘其本惟用其末而以下拂上以动拂止此正頥之所以凶者也君子之于颐岂曰废言语絶饮食但时然后言食无求饱其节其慎乃心之敬谨无欲非禁絶强持之所能也苟徒事于外遏其躁而窒其贪虽废置其颐极于十年之久而弗用究亦无所利也如释氏之五戒不饮酒茹荤之类
　　象曰十年勿用道大悖也
　　頥之为道人生不可一日无者欲惩其失而至十年勿用尚可谓之养乎是不知养正之道以勉强为功岂非与飬人大相悖缪也
　　六四颠頥吉虎视耽耽其欲逐逐无咎
　　二四颠頥同而吉凶异虎视耽耽其欲逐逐大非美辞又得无咎其故何也大凡頥之所重在于养人自养则贱求养于人尤其卑卑者矣下卦三爻皆自养与求养者上卦三爻皆养人者也震在下位卑而主动农夫力耕勤四体分五谷自养而已庻人在官抱关击柝乞禄升斗求养而已俱以动而得食者也艮居上体高而主止王公卿相重禄以爵人鼎烹以飨士开府库仓廪以济小民其自养寡而养人多俱以止而宰割天下置斯民于含哺鼓腹者也四位大臣使天下之舌有所振荡卷舒则民口有食民腹不馁出为命令教之树畜省耕省敛尽其教诲也故其颠頥独为吉也虎夜行能一目放光一目视物耽耽而注视此民之望养于我犹民具尔瞻之意虎不得食则将搏人民不得食亦将背上伊可畏也亿兆之众四海之广其欲甚多奔驰而至逐逐不已亦皆有以应之使之各得所愿其养人也大矣故无咎或曰虎视之威猛逐逐之欲广居四位者何能各遂其求以飬之也曰操养人之权必家箪食户豆羮饿莩载道矣思食其臣颁五等于天下颁六等于国中思食其民正经界易田畴时使薄敛如此则耽耽之望副逐逐之欲遂所操至简所行至易吉且无咎又何难哉　汉书叙传作其欲浟浟顔注以为欲利之貌辅嗣以逐逐为尚实虽若不同详其字义浟浟如水之来而不穷逐逐如人之行而有求亦不甚远在小人自为则皆属凶徳在君子应人之欲则有覆载之量能各尽其所愿也
　　耽视近而志远从目从冘冘人行出界也人离
　　乡土视之所及者近志之所达者远
　　象曰颠頥之吉上施光也
　　颠頥何以能吉四居大臣之位使仰望求食者皆颠頥而得养其施予之恩自上而及下可称光显矣光者正大明白之意非施惠小补也艮止故光明
　　六五拂经居贞吉不可涉大川
　　当养人之位天下之为頥者所共观故凡得食者必摩拂经厯于此以万民之口体为口体以万民之甘苦为甘苦居天下之正位者宜如是则吉也不可谓吾养之吾当用之劳民以勤事所云涉大川也夫养民者与民休息使耕耨以时人人得尽力于树畜则逸老慈防农夫无饥矣如云五居君位而不能养人反赖上九之养则禄去公室歌舞他氏此厝火积薪而偷安也何吉之有
　　象曰居贞之吉顺以从上也
　　居正位而养人天下臣民顺以从上此君上之上非上爻之上
　　上九由颐厉吉利涉大川
　　颐之所以成颐实上下二阳为之主然而初之能动又系于上之能止则六爻之颐皆由乎上也故曰由颐代君养民上下交谪宜知危惧惟厉乃吉当此任者无或畏难苟安凡可以养人者如疏河则壤分田制禄有利必兴有害必除不敢辞劳不敢避险是其职也故以利涉大川勉之或曰同为养民也何以在五不可涉大川在上利涉大川得无五不能养人而上能养人其说未可尽非与曰不然也先儒之泥于五不能养人者非以五为柔爻谓其力不足与若然彼四亦柔且能尽养人之善岂五当大君之位既许其吉而反不能养人与岂以四五象传有上施从上俱泥为上九与不知上乃对下而言自求养者视之即彖辞所称观颐者也夫君逸臣劳万古之常经五之涉大川必勤民动众有妨于颐养之道者也上之涉大川必尽其心力以成其颐养之道者也五之时颐未终至上而颐乃终也颐终则民富民饱劳而不怨也
　　象曰由颐厉吉大有庆也
　　上九养老慈幼黎民不饥天下治平孰大于此王道之成普天同庆者也
　　养天下非一人之事大君居正位而安静防已无为使熈熈攘攘者各得尽力于所事为治之道无他不扰民而已大臣察见民隐亿兆之不齐人情之繁杂而能各遂其欲无他因民所利而已大贤当养民之任立法度振纲纪兴利除害不避艰难使养民之道可久而不壊则上九之责为独重故以大有庆归之若下卦三爻则自养求养者之事君子羞之
　　【风下泽上】大过
　　人至期颐而少壮之事已过矣奉养太过者伤生故泽以滋木而即以灭木饮食以生人而即以杀人颐所以变而为大过也下之根柢元气既尽而不能含畜上之枝叶生意已枯而莫可归着硕大臃肿何所适从时之至于此天运使然虽圣贤所必至但圣贤囘视一生践履总核既往之言行必无己甚之事大过之举心安而神和故能不惧无闷超然于生死之表非异教之贪生畏死可以几及者也天下万事万物惟留不足者乃有余地惟有实际者乃可依据卦之四阳填塞于内以为学问则自是而不受善以为养生则藏府充满而气血不行上下二隂朽腐于外进无穷理尽性之门退无安身立命之处本末俱防前后不相连属徒负此厚重难移之质寓托于欲崩欲堕之顷正佛氏所谓县崖撒手时也栋桡之栋先儒俱指为栋宇惟郝仲舆以为桥梁非屋梁也其取象甚确盖泽中之木桥也非屋也人生何日不过平居无事则忽而不觉苟有一言一行之不慊此日遂如有所间隔为之徬徨而不能过人之行路何地非过坦途正道亦俱忽焉而不察及遇接续之处山尽水穷始知桥梁之为过也爻之老夫女妻为重婚之男老妇士夫为再醮之女俱有离乱死亡之象盖继此者为河决水溢兵戈灰烬天地将终俟乎再造或曰木上之水为井而养人木上之泽灭木而象死亡何相背之若斯曰坎水流行过而不留者也正北方之卦水生木者也泽水潴畜停积而不去者也正西方之卦其位金金克木者也过有失中之义有已往之义言行失中贵于能改属诸已往则不可追夫子曰学易可以无大过察见于几微止过于未顔子有不善未尝不知知之未尝见于行事也苟有过而使之见于言行则皆为己往而不可追矣迨及奄兹日积月累觉此身局脊于高厚媿悔何所用其力乎人生出入悔吝之门往来凶咎之途临渊履氷如以朽腐之木为梁大泽相携手负戴而行其上可不知所战栗耶初举步之始借茅以往慎之至而免咎二夫妻同行既溺其妻而别配其女三桥梁崩壊四重脩之而不易其木五复夫妇同游至溺其夫而重嫁其士上则梁木腐烂已极不可游行乃徒步而涉水虽至灭顶之凶而人不溺死故无咎以其与彼岸近也如不知时而乘梁以过其能脱于死亡乎
　　大过栋挠利有攸往亨
　　四阳强盛居中用事大过之所以命名也大壮亦四阳下有可据之地进而不过遯亦四阳上有可出之门退而不过惟是四阳蟠绕充塞人世之位与人生之事无不厯尽少壮之年华已迈硕大孤县进退无从二隂无位缀于两端坚重居中不胜其任梁栋横泽往者来者挠乱搅扰而行将有崩圯之祸然阳刚得位二五居中知其过而思改则犹有补救之道故利有所往则可亨也或惧而坐视不行或疑而去来不决载胥及溺何能亨乎　大过之时时为之也彼往亦何能即济然往而不济者盖有之矣至于不往则断无能济者也天之生民一治一乱一阖一辟有大过之时必生济大过之人以处之不必其出于一人也往亨之人岂即挠栋之人耶苟挠栋而觉于早修于夙亦何不可哉
　　大过过度也从辵从呙呙者口戾不正也
　　人之过不及非言则行呙为口过辵为行过释曰度者乃度去之义与素问度百岁乃去之度同　　栋极也从木从东栋为屋梁之最高者故称极屋梁不一外视之皆不可见栋处屋脊见其东西横亘于上但言东者举其首也借为桥梁之称同为上高下虚之意　　挠扰也从手从尧尧有髙之义举手相髙是攘臂也故为搅扰之意
　　彖曰大过大者过也栋挠本末弱也刚过而中巽而説行利有攸往乃亨大过之时大矣哉
　　大过之义为四阳过盛也夫既为泽梁之栋矣往来之人扰杂挠乱亦其常尔但此之为栋其本末缀于两岸者二隂柔弱不能胜其任也四刚虽过二居下卦之中五居上卦之中操得为之势有用世之才不以太刚而以巽顺不以威武而以和说其若是者俱可行也故利往而得亨大过之时天地之昼夜人身之生死能止恶于未形见几于微杪则生为不虚而死为全归不然徒生浪死虽忧惧其可免乎君子视其时为大不轻忽而听其尘迹也
　　象曰泽灭木大过君子以独立不惧遯世无闷
　　泽以生木今泽泛滥而加乎木上是以养之者害之也为泽灭木之象大过之义盖取诸此君子观其象不随风而靡不随波而逝挺然独立有以自信而不惧虽举世无可容身至于遯藏隐晦而无闷盖君子战竞惕厉于平日不以寡和而自疑忧勤于脩徳讲学之时不以人不知而为患君子固不与时皆过也
　　初六借用白茅无咎
　　人生之过未有不始于怠忽成于傲慢者也君子欲求寡过必惟巽惟慎谨于初戒于微其失鲜矣初六以隂处下以柔承刚错物于地而借之用白茅是无倾畸损伤之过矣初为木本其时虽弱然未离乎岸性又善入故无咎以是为言行之始基时虽过而无大过也
　　借借祭也从艸从耤耤田也以供郊庙祭祀白
　　茅又以缩酒荐牲与耤田之粢盛同用借凡承借依借之类
　　象曰借用白茅柔在下也
　　白茅柔滑与物无拒格借之皆安初柔而承四刚巽慎在下亦犹是也
　　九二枯杨生稊老夫得其女妻无不利
　　杨非江南杨栁乃西北白杨盖冢墓间树植之木古诗所云白杨风萧萧白杨多悲风者是也其枝条劲直迎风作响声甚哀切解作杨栁误矣大过之时人之壮盛已过来曰苦短回思年少冝尔室家中更岁月而其与齐者先逝但见其墓木已拱寒暑迁改昨日之枯杨而今又生稊矣老夫重婚得其女妻以安晚景不亦胜于老而鳏者乎故云无不利
　　枯槀也从木从古木之古者生意已尽则多枯
　　槀借秋冬落叶之木亦曰枯　　杨木也从木从易言其得阳气之先逢春而萌芽者稊篆阙从禾从弟弟者防弟之义谓其莩秩秩而有先后也
　　象曰老夫女妻过以相与也
　　老夫女妻已过少壮之时而始相与其宴尔宜家岂能复如昔日昧谷短景亦复不长矣
　　九三栋挠凶
　　三四当上下之交正桥梁穹起之处人所往来最为冲要者也故两爻皆言栋而三又木交于泽泽出木上有洪水泛滥浸没其桥梁之象其负戴携手而度者纷纭扰乱趋奔孔亟有栋挠之象此一栋也附于上岸者弱不胜其任加以水侵木朽岂能经此扰乱其为崩折也无疑矣恶得而不凶
　　象曰栋挠之凶不可以有辅也
　　夫栋挠之人提携奔走非不多也谁可为之支颠扶败者乎于此求辅佐而兴起之不可得也途人之度栋当其危时则生死仅争于毫末及乎既过则微芒不介于胸中庸众之行事无不皆然言行之愆忒至生灾患虽锥舌噬脐悔恨无及迨乎防乱既平既安且宁视向日之呼天抢地者不啻梦寐而莫省矣人恒过然后能改能改即非凡人故圣人于大过着此阅厯之象学易者玩之而无穷如以栋折榱崩拟之不过曰败壊而已于大过之义絶无关涉气味索然
　　九四栋隆吉有它吝
　　以阳刚之体为栋于接续之介下应初六承之以柔所借又安其为栋隆起而吉矣但三四两阳比列方可步趋彼三既挠而凶则此隆未必能专美故有它人之吝恐妨在我之吉也　三四当两体之中故皆为栋三之挠与四之隆似乎大异而实不相远三之栋其状矻然其质坚纫絶无壊烂之可指而应在上六以隂居隂弱为更甚兑为毁折是末巳崩栋随之矣斯挠也非三挠也四之栋巍巍而隆起在四固吉也而其本则附于初六之岸以隂居阳弱亦差强巽为入尚有承借之地然而三既挠矣四岂得而终隆其吝虽不生于四而生于它斯隆也四不能独隆也君子之过身自蹈者恒少而起于它人者恒多周
　　公之过在管叔孔子之过在昭公观过斯知仁矣隆丰大也从生从降言天所降生者必授之丰
　　大者也借为凡事物厚盛之称
　　象曰栋隆之吉不挠乎下也
　　身为栋初能承借之于下不为所扰乱是以隆而获吉
　　九五枯杨生华老妇得其士夫无咎无誉
　　男女齿均方为夫妇少壮之时日已过有妇防其所天而穷隂独存见彼墓上之白杨几荣几落今又枯枝而复生华矣此未亡之老妇改嫁而得其士夫年齿不伦在老妇虽若免于老寡之穷而无咎在士夫则苟且相耦其名亦不美而无誉　二五皆刚敌应不相与就其近者而自为夫妇原非择配者比也二近初老夫女妻五近上老妇士夫种种颠倒悖缪人生过失遭时不造其反常越礼无所不至君子处此不为风会所乱斯谓独立矣
　　华荣也从艸从按草木华也读若敷况亏
　　切本即一字俗儒因有户切之转声加艸于上以别之此爻当叶夫韵其应作无疑从从亐艸木橤叶下垂其气舒而为也
　　象曰枯杨生华何可久也老妇士夫亦可丑也
　　杨生墟墓之间载枯载华而日月逝矣人生驹隙能见杨之几枯几华乎其在斯世何可久也老妇士夫邂逅相从聊为同类究亦可耻丑类也耻也
　　丑可恶也从鬼从酉鬼物可恶无而似有醉者
　　可恶人而似鬼故以此为丑　愚按史记秦有嫪毐毐注曰人无行也毐之文从士从母即老妇士夫之谓今譌从母失其义矣
　　上六过涉灭顶凶无咎
　　初柔为本本弱犹近地能慎行而无咎上柔为末末弱则易颠而莫可退避然居大过之终虽质性懦弱而涉厯之事已多知所取舍见栋之必頽宁去梁而就涉过渉而至于灭顶可谓凶矣然其位高得据上流即达彼岸虽防其负荷惊怖其神智不竟死于淹溺犹可得无咎如曰灭顶而没己非正命覆压溺不吊何云无咎或曰成仁取义非身死而无咎者乎曰过渉灭顶是冯河也恶得比于成仁取义盖坠梁而陨身势在必死过渉灭顶冀万死而一生即彖辞利有攸往犹云择祸莫若轻也人至垂老过亦多矣自能审其轻重
　　顶颠也从页从丁人二十则成丁谓之弱冠言
　　其首异于童子也丁本科斗之形其始生时惟一大头故指之为头也
　　象曰过涉之凶不可咎也
　　过渉之危亦以极矣然幸全其身虽凶而不至于死可为知所趋避矣尚可以为咎乎　过渉灭顶将往而入于坎也
　　乾坤坎离本体无反对凡四卦震与艮遇巽与兑遇合体无反对亦凡四卦圣人卦画之神化莫可思议如此详见寻门余论
　　人之生也鹿鹿于饮食男女由少壮而老死皆是颐趋大过尤悔皆从此集岁月亦从此逝矣惟君子幼而志学不知老之将至求无大过而已夫时不可失及时黾勉嗜欲无能扰渉厯无足惊凡吾之时皆进徳脩业之时也故夫子反覆于此二卦同賛其时之大也
　　【水下水上】坎
　　过者行也行而不止则必陷其身过者失也失而不改则必陷其心大过之后所以为坎也坎者地有缺陷其陷在己为人践陷则又陷人其卦干再索于坤变坤之中画而成坎其上下二仍为地其一乃阳气之灌注流行贯通于地中其象为水然不取雨露江海之义而取义于地之缺陷者何也盖丰屋穷岩之下雨露所不能濡高陵大陆之上江海所不及润土则无乎而不是者也土中之气联络乎坤舆无毫发之或间概而视之土也去其土而使有缺陷焉则水聚矣是坎乃土之气也土之缺也雨露从此而氤蒸江河从此而原者也水不外乎土必去土而水见在土则为气出土始为水也五行之中土实生水谓之克者以水见所生而归根复命息养于其内也　　水之有文即取之卦画而直立之以便于偏旁结搆然流行回荡形意宛然流动之水中心最急故其中连而不断见其去之迅速也其性坚其势滑所谓滑为水骨者指此也其附岸之处两旁稍缓故若断若续作为曲折涟漪之纹若施张于水面所谓波乃水之皮者指此也天一生水水为生生之本及其放成江湖河海风涛莫测险孰甚焉彼庸众者听其滔滔羣胥陷溺以至于死亡而不觉圣贤则生于此而习于此虽日用饮食若涉深渊习之既久天地间险陷之事可惊可怖者以身御之平如袵席或入焉而不濡或殉焉而不避则习之功用为大也坎为正北方之卦阳生子半适当其中水泉萌动人身血脉每于子刻朝宗于心心为土藏子归奉母然后输于百骸故彖词云维心亨也未重之卦为水而巳未有神奇变化也重之则为坎两相摩荡吉凶利害出焉以本末而论下卦之二为泉原流而向外上卦之五为川渎受而行诸以高卑而论五为上流二为下流徃来交错各有盈科而进之义坎为经卦自重本卦外错天为讼天水违行以争辩成其险错地为师以容畜藏其险错雷为解以发舒散其险错风为涣以舟楫济其险错火为未济险得其所顺其性无能为害错山为蒙止其险于初重在教也错泽为困说而处险乐以忘忧之象也卦之六爻取人徒步涉水之象初处最下入于坎窞之最深迷失其常涉之故道也二涉而求援人各在险自顾不暇未能即出于坎也三已涉一水而一水复临其险更甚不能济矣坎险在下四出乎上有过涉而置酒相庆之象五坎水就下无有险阻不盈而即平可以涉矣但人君为政不能制济险之具而恃险之不来不能为杠为梁为舟楫以济不通而以水浅可涉为无咎岂得为大乎上畏水之险循陆而行远于风波寘身丛棘其迷失道路与初等尔是水不为害而陆地为害也此死于安乐者也　天地之有六子雷风为男女之长其象属天山泽为男女之少其象属地水火为男女之中其象行乎人间天地各偹其体火在天为日在地隐于木石水在天为雨露在地为江河此二者人所日用其流行于人间最盛故居中而专属之人
　　习坎有孚维心亨行有尚
　　一坎之水蹄涔行潦何能有所变动必习之而彼此相合吉凶悔吝生矣世路险巇人情险恶不知操心虑患则举步艰难无往而不窒圣人惧安乐之为死地必习于坎以出坎天下至险莫如水至信亦莫如水在江海而为潮汐在川流而为进退皆有孚之义也水无所不入心无所不通水浸润而不出心记识而不忘穷上返下九天九渊者水出有入无亘古亘今者心平如袵席长养万物者亦水懐山襄陵昬垫下民者亦水为圣为贤参赞天地者亦心为禽为兽毁灭彛常者亦心也遇险有不可亨之事无不可亨之心水之涓涓不息盈科而进不舍昼夜者何也是其向往不与众同而别有所专注欲达于海也水之行尚在海人心之尚当在何所乎观于水者可知自取矣　心为土藏而火寓焉西南坤土东北艮土正南离火乃其位也何以见于坎水正北方之卦心中有隙隙中有血此血几微乃水之至神心无水则块然肉尔何以能亨
　　习坎羽数飞也从羽从自言羽自此而始
　　常常弄习之使其贯于飞飏也坎陷也从土从欠欠为人气舒之象又为不足之意土气之所舒见于不足之处是其缺陷也　　心人身土藏象形人心似莲蘂倒挂与脊骨第五椎相对凡藏府筋骸俱从此灌濡联络中象其质旁指心包络中一防指其虚处神明所由生也小篆作　　指其系之下垂而失其形刘向父子及説文解字俱以为土藏惟素问以为火藏盖指其位而言也水火木金皆附于土肺肝肾脾皆统于心详绎坎义并维心亨之彖词则知土藏之确而汉儒之学有师承非漫然者也释氏之无心者恶心之着相维心亨者从心所欲不逾矩也
　　彖曰习坎重险也水流而不盈行险而不失其信维心亨乃以刚中也行有尚往有功也天险不可升也地险山川丘陵也王公设险以守其国险之时用大矣哉坎而谓之习坎者何也一坎之水为原不永为派不长小者超越而游泳之大者一苇杭之其为险也几何哉惟其会合众流一习再习至于百千万习而滔天之势成盖言重之而为险也水之性流动不息无委积盈满之时趋而就下沟壑之险不避涸于秋冬溢于春夏随于朔望刻期去来而不失其信二五两刚居上下之中有心之象水无不达心无不通也流水盈科而进放乎四海君子成章以造乎圣贤有尚而行往岂徒然必有济世利民之功也天以无为险至高至虚不可攀跻而升也地以实为险其间不可逾越者乃山川邱陵也王公以人为险合虚实有无而并用之是设为险以保守其邦国法天险则有礼乐刑政使天下森严而不敢犯法地险则有城隍关塞使敌国外患畏惮而不敢窥则险之为时所用也大矣哉　八卦之中险为恶徳人所不可有者而习于险则又君子莫大之学问也戒慎恐惧动心忍性皆习险也王公而不习险则骄淫卿士而不习险则旷官庻民而不习险则堕四肢险本可畏习则不畏矣习于骑者能不衔勒而驰骤习于水者能舞跃于危涛巨浪间旁人见而凛冽彼身入而不知险燕安鸩毒险生于无险也险生于无险险不可救矣
　　象曰水洊至习坎君子以常徳行习教事
　　一水流而来一水复续而至先后两体合而为一但见其渐深渐广而无彼此踪迹之可间习坎之象也君子观乎此日就月将自细至巨以常其徳行子弟从之朋友远来无骄无吝以习其教事学不厌教不倦人已合一徳愈盛而教愈大物我相承而化于道犹细流归并而为江海也
　　洊古作　　瀳水至也从水从荐荐有进之义言水流而进也石本作存言有水存于此而外水复来恐是俗书无所承受者
　　初六习坎入于坎窞凶
　　处重险之下水之最深者也将欲涉而尝试之迷其向徃至入于坎中之窞欲求出险而反陷于最深凶孰甚焉习之为言贯熟也与险日习久而得其性情则无恶于险矣初试于险以未尝困心衡虑之人当艰难劳苦之任未有不缪以承缪舛而增舛者也故患难之加才力有余者可以振拔而奋起或勇于更改或急于逃避可几其出险如其无过人之智者一经患难躁妄以求脱必将甚于恧缩不前者矣窞坎中小坎也从穴从臽臽即坎也坎中之坎
　　以深益深也
　　象曰习坎入坎失道凶也
　　本欲习坎而出坎反入于坎中之坎盖迷失其水道而至于凶也常涉之人知流有缓急地有浅深行于水中实如道路昧昧而往不能辨也　古者文字不若后世之浩繁入小学而习六书以至精御至简故经传之中无往而不妙合如窞之一字夫子賛曰习坎入坎汉注窞则曰坎中小坎岂不若合符节确有授受者哉迨及晋唐去圣渐远其道荡然矣郑渔仲曰六书明六经如指掌其言大而非夸惜乎荆卿未讲于剑术也吾于渔仲亦云
　　九二坎有险求小得
　　此下卦坎水原之处人见其涓涓始出轻忽而不知畏惧然此一坎也已有险矣但未为众流之所凑泊于此而求济其险为力差易然而非定大难成大功者比也不过小有所得尔夫才识必经磨链始能独任大事涉险须友亦理之常二五敌应其援未力亦止遥为指示不能扶腋就道也
　　象曰求小得未出中也
　　二亦刚中其心通达而能济险有求而小得是小用之而小效矣然习坎之时其险未艾则二尚未出于下之中也正当勉励以求大亨不可以小得为喜
　　六三来之坎坎险且枕入于坎窞勿用
　　四有原之水从此而外达上有顺流之水从此而润下正水道交错之际一坎既来一坎又来来之坎坎之象也是其为险前不可趋而过后不可退而避险既随身而晨夕不可离且枕而寝息于内思所以出险自上卦视之则三之位乃其坎窞尔以柔弱之才质际极艰难之时会不可妄有举动故又云勿用也　天运人事大约各居其半天运开泰而人事不足以副之则成苟且之功名人事已尽而天运不从则偹极勤劳仅可以补偏救弊而不遑来之坎坎天运也正君子相机审变之时勿用亦所以善藏其用使其妄以自试则人事与天运同乖矣胡能拯险郑康成作检且枕谓前检于四后枕于二如桎梏也似乎不必
　　枕卧所荐首者从木木为之也从冘冘有行之
　　义人之就枕宜思昼之行事能无过否明日所行又复如何则骄堕昏迷之失鲜矣
　　象曰来之坎坎终无功也
　　当两坎之交天时地利俱所未得徒欲以人力起而争之终亦不能成功
　　六四樽酒簋贰用缶纳约自牖终无咎
　　离下而上出乎险矣人当患难则忧危戒惧思所以免祸而惟恐其不能身心常务于戢敛每能寡过及至事济身安无所顾忌而纵日生则骄奢淫乐将自此始今以一罍之酒一正一副为簋贰礼薄而敬专用缶以节歌乐简而和至居无宫室之美门不可以容车堂不可以布席宾主相见申其欵曲纳要约于窗牖之间仪文畧而诚信笃可为艸率不防之极矣见之者以患难初平庶事草创虽过于朴野可图完美于异日不知奢宁俭不逊宁固即以此终焉亦可无咎夫国家治平人自安逸势必日趋于丰盛何虞其等威之不偹乎圣人早有以防江河之日下也樽酒器也从酋从収以待祭祀宾客之礼齿爵
　　之高贵者则当之而坐故借为高贵之称俗以其为借所专加木以为别　　簋黍稷方器也从艮指黍稷从皿指盛之器从竹以竹为之也画为鬼形古作从匚象其方形从飤指所盛之粮　　贰副
　　益也从弍从贝周礼三贰弟子职左执虚豆右执挟七周旋而贰夫防敬者币之未将薰圭璧所以副其防敬之心者也　　约纒束也从糸从勺斟勺其多寡而纒束之束则少矣借为鲜少之用纒束有交结义又借为期约之用　　牖穿壁以木为交窗也从片从户从甫片者半木指为牖之物户者指开阖之意甫者家之长上居必当户也
　　象曰樽酒簋贰刚柔际也
　　四五刚柔相比宾主相得同心济险而艰危获安矣复守俭约之道以为交际虽仪文未备而诚敬有余刚柔交错文采未尝不存
　　九五坎不盈祗既平无咎
　　盈堆积之意流水为物不能高起即彖传水流不盈也五居天位坎无堆积盈满之事险所不及狂澜弥漫至此亦既平矣险平之后忧方大耳故必敬以自持如在险中乃无咎也祗敬也谓常谨慎于既平也祗敬也从示从氐示鬼神也氐至也鬼神降格
　　其敬可知即使民如承大祭之意
　　象曰坎不盈中未大也
　　水盈则决人盈则亏河海不盈故能纳百川舜禹不盈故能有天下而不与五有中徳虽险难既平圣敬日跻未敢自视为莫大之功业也
　　上六系用徽纆寘于丛棘三岁不得凶
　　水之为险犇腾飘荡往来不可执著者也既出乎其上安宁为鸩毒般乐怠傲为死亡天下防溺人者岂惟水哉恶其泛滥浩渺而难循今则系用徽纆矣不由江河之舟楫裹衺幅结衣带抠襟裾而行于陆路栖息于林麓其为据实而可守有若此者亦为善惩其既往岂知一念之恣肆康庄即能推毂故方出于水而又寘身于丛棘出乎彼而入乎此其地虽异其险则同也惟见所如皆险至于三岁之久而不得其故虽动心忍性而无所增益者也故凶
　　徽衺幅也从糸从微省诗衺幅在下即行縢也
　　徒歩之人所以纒足便于逺行系取约束微取衣服之卑贱者　　索也从糸从黑防染黑色俗譌从墨赘土行者以之朿腰扱其裾袵　　寘置也从宀从填者取填塞于屋下之意实即置字　　丛聚也从丵从聚省丵草生也艸生杂乱聚于一处莫可分辨木之初生与竹之未成者俱在其中有竹木艸三者之意　　棘小枣丛生者从两朿相并枣直上而多朿故从两朿直立小枣丛生不能直上故两朿并列凡艸木多刺者皆用之荆棘是也
　　象曰上六失道凶三岁也
　　畏风波之险循陆路而行可谓知所趋避矣而其迷失道路则与初之涉水者同初入坎窞上寘丛棘水陆亦何殊乎其凶至于三岁尚不能出于险也夫得道之人行水则驾巨舟而游安澜行陆则率轻车而由熟路左之右之无不宜之失道之人平地狂涛枕簟荆棘徒嗟天运之穷世途之险不能反躬以自责天地虽广何处投其足哉
　　【火上火下】离
　　人之陷溺必有所附丽然后可攀援而起坎以一阳施于隂中离以一隂附于阳内来偶中则实而成坎来竒中则判而成离一往一来两相交错湿则郁蒸而作气其气温水生火也热则煎逼而作汗其汗冷火生水也万物初生无不始于火者火动水出水凝火养故为魄为精离为魂为神在天之用莫大于日月在人之用莫急于水火坎离所以奠乾坤之终而开人事之始也日之升也浴咸池而方出自泊虞渊以来其交于水也久矣乃复从之而振起离继坎之象也有自生之火焉其光在外龙雷之火萤防之火是也隂火也不必离乎身而成明而亦不能离身以出不必丽乎物而自存而亦不能丽物而接续不可以熟饔飱不可以济世用此释氏之彻悟惟妙觉明圆徧法界又曰光明寂照徧河沙又曰直是空心性照世间如日只是一体空慧灵光独耀逈脱尘根欲以之齐治均平犹指龙雷萤防而思烹餁也若夫阳火必待人而后生未生以前其体本虚取诸太阳离太阳而成火取诸木与石离木与石而成火虽为火矣不能自存必附丽于薪而传于无穷此火所以为离离所以为丽也此吾圣人之大道也当其寂然不动空空无知求所谓火者无有也苟斯时而先炫其明则人皆见己而已反不见人暗之甚矣及其物来顺应取诸人为善是取火于太阳木石也舍己从人是离于太阳木石也学而不厌愤忘食是求薪也以之施于君臣父子兄弟夫妇朋友是丽于薪也以之齐家治国平天下是熟食也其一星可以徧于天下燎原焚泽可以藏于无有故圣贤不必其彻悟而万事无阻碍盖光明在内万事随心也释氏既以彻悟而一事莫可施行其光明在外无心烛照也释氏所求者明徳圣贤所求者明明徳也其曰千灯一火虽窃此意而截然不容紊乱者也　　火之为文亦以二竒含一偶取之卦画而纵立之己有炎上之形光辉越之意然止可谓之火而不可谓之离必重之而始有一火离母一火丽薪之象为正南方之卦与坎相对隂生于午半故其中画变隂而为偶其为经卦自错本卦外错天为同人日丽于天之象错地为明夷日入地中之象错雷为丰雷电交作之象错风为家人火传于薪刑于为政之象错水为既济水火得用以活生民之象错山为贲山下有火照见幽隐之象错泽为革泽中有火改变其本性之象卦之二体内三爻象太阳之火初履错然日之平旦人方有事纳履而交错也二黄离日之方中其光明最盛也三日昃日昃则将入于昧谷一火尽矣外三爻为人用之火四焚如以火继日为照于夜也五出涕火气自下薰蒸而上逼于燥热而水见也六出征戈兵甲胄烈于猛火也天地之气化有时而穷雨旸不时或为洪水或为亢旱虽天地不能以自主必有圣人者出再造乾坤还斯民以家人父子则非用兵不可得也
　　离利贞亨畜牝牛吉
　　离者离此而附彼舍己而从人者也丽之不得其所则出而灭息无能继续或为烈熖熛悍煨烬而不可禁遏必利于贞乃可以薪传息养而为人世亨通流行之用鸟之鸷者在雄兽之猛者在牝惟牛则牝者为尤顺畜有爱防养息之义牝常以静胜畜其虚灵于寂寞无何有之乡则动可以不穷故吉　圣人脩火政以熟食教天下而田渔始可以供用服牛以耕稼穑配为六府仓廪饔飱开万世无穷之利畜牝牛正火政中之事也　老子元牝之门亦取牝牛之义离山神兽也象头角足尾之形大禹铸鼎象物
　　离鬽网两使民不逢欲民离而远之也故借为离别之用加佳作离乃黄鸟也后专借之而离鬽加鬼作魑黄鸟俗改作鹂而离反废弃矣
　　彖曰离丽也日月丽乎天百谷艸木丽乎土重明以丽乎正乃化成天下柔丽乎中正故亨是以畜牝牛吉也卦以一隂附于二阳离乎彼而丽乎此离者丽也天地人物莫不皆然日月之所以能久照贞明者盖得天而丽之也百谷草木之所以能荣秀实者盖得土而丽之也惟虚能明无物则无障翳惟实则明有所着故有物有则两火相比内外洞彻是重明也蒙蔽昏暗有害于正人皆知之邪慧空花自视晓然不可施诸政治必丽乎正而彛伦序名物辨礼乐文章焕然日新乃以一人之明普照人人使人人尽明而天下化成矣明明徳于天下有如此者卦之二五柔丽乎两阳之间得其中正以中正丽明尚何偏颇邪曲之可虑躁扰猛烈之可忧哉惟见其亨而畜牝牛吉也　牝牛吉与牝马贞相似牝马至顺故能承天牝牛至顺故能丽乎两阳之间以成其中正治天下不可自用自专学问不可自以为是离画中虚虚则公而无我柔徳之美者故老氏曰刚强者死之徒柔弱者生之徒
　　谷从禾从稻黍稷麦菽未舂之总名百谷皆
　　有穅秕故从
　　象曰明两作离大人以继明照于四方
　　一火在内一火在外明两作之象也天无二日非天有两明天之日作于上以其光照临下土大人作于下以继其明照于四方是天之日与大人合而成两明也即可与天地参之意与他卦观象微有不同诸儒泥乎此而不知变通或谓继体守文或谓谅闇居庐拘也圣人立象未有不确者倘昧于此则六十四卦经传强半可移苟得其故彖爻每可迎刃矣　周公之于六爻观两火之象原有二日之嫌故于九三即言日昃见内体为日已终于九四言焚如见外体为日用之火夫子言继明正从此得自来注传未有知者
　　两再也从二入言二人并入一彼一此成两矣
　　小篆加巾作□指门阙并入之意借二十四铢又履与车车两轮履两只亦用之　　防续也反【古絶字】为防小篆加糸赘也
　　初九履错然敬之无咎
　　日为羣动之宗初其昧爽时光辉露万事齐起有进退而足容参差有交际而仪文襍越履错然之象也履者礼也礼主乎敬敬以行礼则登降揖让服物采章俱所以昭文明之盛徳凡施诸子臣弟友见诸容貌辞气者我则不欺物则无牾何咎之有初盖离已丽人之始履之初举礼必丽乎敬敬而无失四海皆兄弟岂患无所丽乎
　　错金涂也从金从昔昔有过往之义以金防铜
　　铁为往来交互之文故凡错襍错落差错俱用之错襍易于紊乱极交互之际而又极其安顿得宜故又转声为措置
　　象曰履错之敬以辟咎也
　　人当独处无时其过恒隐而不见及乎交际纷纭则尤悔于焉萃集矣行以礼动礼以敬主彼咎虽在吾亦得而辟之也
　　六二黄离元吉
　　柔丽乎中正离之主也火之内蕴空虚无朕虚则生明而无障蔽得其所丽则可居可安而非飘扬外铄之小慧日之方中丽乎太空浮云游霭不得而防翳者其色正黄普天同照虽幽嵓邃宇亦得仰其光华离之至善者也故云元吉　一星之火散为天下之饔飱而不患其竭一人之聪明睿智给为古今之陶冶而不见其穷内之则保合退藏外之则开物成务光辉之盛文采之着莫隆于此与坤五之黄裳元吉相似然坤以顺承为义故虽在五取裳离以照临为义故虽在二言离　黄日光也日在朝餔或东或西之时俱有他色间之惟当正中则普天一色无有异采此日之正色黄是也
　　象曰黄离元吉得中道也
　　离之虚明在中二丽之正当其所故见其黄色而丽中天得中道而显光明之象也
　　九三日昃之离不鼓缶而歌则大耋之嗟凶
　　太虚无染本无哀乐役于形体感于境遇而哀乐生矣及乎役之久感之深则我反不能自主而哀乐主之矣日过中而向昃其丽于天者几何于是有自命旷达者谓百年如寄火石电光莫能久留矧乎去日多而来日少何不适情以自得岂必八音并奏钟鼔偹县始可为快意乎即鼓缶而歌亦足以自乐也于是有朝不保莫惧死期之将至者谓少壮年华尚倐忽衰老今兹大耋残光夕照恋恋于身世惆怅于情缘嗟何及矣天下之人虽千变万化其途繁襍而莫可指数迨乎生死之际则不过此哀乐二等不如彼则如此其外貌似乎县絶而其贪生畏死则一也故皆凶天有昼夜人有生死循环相代于前亦即日用饮食之道人当少壮强阳气胜恃其春秋之富其哀其乐别随事物而迁徙及血气既衰眷兹短景不堪回首歌者何欲以乐掩其哀也嗟者何虽遇乐亦可哀也皆心无所自主失其依据而然夫圣人朝闻道夕可死夭寿不贰脩身以俟之惟闻道故不畏死惟脩身故不贰夭寿何尝无乐乐以忘忧不知老之将至其乐非鼓缶而歌也何尝无忧忧脩徳讲学徙义改过不如舜也其忧非大耋之嗟也耄耋之年血气微弱事事委靡必有学力为之支持始可特立而不仆其歌其嗟主人退位哀乐为客邪而操权矣　先儒失玩不则二字多贤歌者愚嗟者亦未讲于耄而好学之义也邵尧夫之学正鼓缶而歌者其原出于老氏老长生是说生也后之学易者大约本于陈邵故专以凶归嗟者微但见道差缪并文义尚未之审尔
　　昃日在西方时侧也从日从仄又作昊　　哥
　　声也从二可人之歌者必一唱一和两音相叶而后轻重节奏出焉宫商音律谐焉故两相许可谓之歌小篆加欠作歌既有两口又有一欠不胜其重叠耋年八十曰耋从老从至八十之年不可多得
　　老之至也
　　象曰日昃之离何可久也
　　西山返照为光逼矣毋訑訑而乐毋戚戚而忧但当急于勉学以求寡过则庶不虚此生而死自适然毕世尽乎倾刻能久待耶
　　九四突如其来如焚如死如弃如
　　内卦太阳之火也至于外卦则己传于薪矣民非水火不生活以其莫急于饔飱也圣人教民取火离于内而丽于外掘地封土制为灶突焉突既成则取火而来就之益以薪而火焚焚已尽则火死而为灰无所用之则委弃焉突如为置火之地其来如谓火之所归焚如谓火之功死如谓火之尽弃如谓此火已终而又待乎继续也四当两火交防时其势熖赫赫不可扑灭措之灶突成熟食而得其宜然而炎威虽烈一焚而死弃随之岂若宿于土者之温而不躁息而可久耶君子安身立命存心养性俱以晦藏其至神不为气转不任察察也　以田以渔盖取之离离火以熟食也正灶突之造端尔死弃者火尽必借乎薪传钻燧顺时以脩火政使天下之饮食为养者益多而害寡圣人明着于此象岂可忽诸
　　突灶突也从穴从又从火穴者封土掘地之意
　　又与火者以手持火指人有事于灶也墨突不黔曲突徙薪相承相谬为突此譌亦与相似墨突曲突其文义浅显易于是正爻辞古奥遂袭其误而莫能救夫突者犬从穴出忽然而至之义也四乃外卦之火以明继明何得云忽然乎焚篆阙从林从火烧也林有众木之意传薪之用多非一木所能任也　　弃捐也从云从収象子初生不举以两手却而弃之之意小篆加□作　　谓置之箕内搬推而去也
　　象曰突如其来如无所容也
　　火丽于薪不可向迩惟有置之于灶以供牺牲粢盛他则无所容受之也火烈为灾可不慎乎
　　六五出涕沱若戚嗟若吉
　　人君虽洞悉民隐忧民之忧亦何至于出涕沱若取象者言过其实矣本义谓其迫于上下二阳而忧惧是失所丽乃汉之桓灵唐之文昭防亡无日又何能吉五非两阳虚空一火何所附丽以着其明其非有不待辩者盖文王序叙至此知天地将终必期于再造周公窥见其微而系之以爻辞即以此爻暗指文王当殷末世身既陷于拘囚王室如燬视民如伤其忧患之临不容不出涕沱若而恐惧戚嗟若而图维者以聪明睿智之圣虚中而远照加以小心翼翼何有不吉两火之焰薫蒸达于上煎逼而流汗之象涕泣也从水从弟两目所出有次第之意
　　沱江别流也从水从它人泣则鼻液并出有别流之义故借用之　　戚戉也象形斧戉之属刃薄背厚有如菽荚故从尗　　咨也从言从差言语之差可咨嗟者也俗省从口作嗟
　　象曰六五之吉离王公也
　　身系天下之存亡道关斯文之絶续离于王公者其任重如此五以忧患而获吉庻几无忝于王公之位也合举王公者文王前为西伯后称文王也
　　上六王用出征有嘉折首获匪其丑无咎
　　天地之气运治乱相因治之终乱之始也殷之末世毒虐以甚火之烈焰不熄则乾坤或烬武王以圣继圣不容坐视四海之沸腾生民之糜烂用兵戈甲胄以出征奉天讨而诛独夫天下之友邦不期来防东土之人民若崩厥角军旅之凶事变而若嘉礼但折其首恶者而已彼从恶之徒亦不妄杀但禽获夫匪其丑类者而宥之使改是又乱之终而治之始也虽有用兵之扰而亿兆生灵出于水火矣何有于咎哉征正行也从彳从正或从辵作延以正而行正
　　人之不正也　　折指一木中断之形或从手从斤作折借为攀折之用而转其声
　　象曰王用出征以正邦也
　　彼邦之不正王出而正之再造乾坤重明日月使昧土之人皆得被文明之治殷之末世周之盛徳所以终上经而启下经
　　水幽暗故失道未出未大无功皆昏迷妄行者火光明故避咎得道无所容正邦皆过于察察者坎以柔化刚自微而着极而至江海则大而又大莫可测矣离以刚化柔虐熖滔天尽其势而至灰烬则微而又微不可寻觅矣坎贵习有本之水离善继无穷之火或问坎离在天为日月之象大象传曽无云日月
　　者月盈少而缺多固可不取至于日则同人大有晋明夷俱实为日象亦但言火言明而必不言日何也曰日者太阳之精也离为中女属隂不足以当日故虽有其象而不正日之名若夫火则阳中之隂女之象也明则但举其光姑略其质尔圣人着象以示学者断无景响之事疑贰后人观于坎离之不定为日月可以反三隅矣










　　周易象辞卷九
　　钦定四库全书
　　周易象辞卷十
　　余姚黄宗炎撰
　　周易下经
　　【山下泽上】咸
　　天位乎上地位乎下人位乎中天地有隂阳以无形之气化运行不息而万物生生人有男女以有形之气质相感相禅而生至灵极秀之圣贤经天纬地制为礼乐文章使天地万物各得其所天地能生万物而不能用万物天地能生人而不能创立井田以养人不能设为学校以教人扩充天地之徳业无或遗憾者惟人尔故上篇首乾坤者天地之徳业也下篇首咸恒者人伦之夫妇也天髙地卑形体隔絶其交以气所以乾坤各为一卦而其象显男女居室夫倡妇随其交以形所以咸恒合二象为一卦而其情亲也上篇已往有一治一乱之道自乾坤既列草昧初开至于大过而尽坎离殿之者洪水荡溺兵火灰烬世界已属混沌凡若文献老成之辈俱不可得而见仅仅余萌蘖之少年别起人事再造邦家是以少男少女开辟下篇而所因所革或有与前王往圣不同者在也成功者退乘时者进故后生可畏而没世无闻可疾也男有室女有家亦少年成人之事二少防合婚姻以时其气皆醇厚其情俱纯一校诸他卦长幼错配者惟此为正然何以独耴象于山泽乎男女为形质之物得气于天托生于地六子之中山泽独物而不化为地之分体隆起者成山髙耸而明显得阳之象卑湿者为泽缺折而幽隠得隂之象凡众山凑聚之处其水苟不直注于江海则下必滙而为巨浸泽是也泽既停畜夫山之膏血日夜蒸云吐雾以上濡于山山外受其润而光采其透入于山底者随山气而升融液乎沙石之间直达山顶山内受其润而坚固内外交养复化为水而趋于泽此山泽通气男女相须之义也然何以命之曰咸乎咸者皆也言皆虚而皆受也泽虚故受山之所施山虚故受泽之所运也咸有国人之义一国之人髙卑贵贱老幼男女无不皆具自生自息于其中天髙地濶而不知谁为之者所谓藏天下于天下鱼相忘于江湖也忽从浩浩荡荡间有一意之萌此而彼格有感而必应止乎此则真笃而不迁说以承则情洽而意和乃天理之至公非人欲之私心也卦之六爻取象人身初拇二腓三股四憧憧者童子之心也五脢六辅颊舌由下而上谓五官百骸俱从此而生之意其六画虽隂阳相应爻词若有比迹相就之象初与二皆隂故初不就二而志外二隂比三阳故二欲居以顺三三欲执二之随已九四承乘皆阳故往来而未感五阳比上隂故五志末未指上而言上滕口亦不似应三而艮辅者所以彖词全美而爻词多未尽善盖有血气未定之戒于象外焉
　　咸亨利贞取女吉
　　咸者两相感应彼此交格无阻滞隔碍亨通之道也情之所易流于衺僻正性习交关之际必乎情而止乎义乃为尽善则利在贞正也人生自孩提稍长以至于有室有家乃一世之大升沈从此而易其天性者有之从此而修身齐家日趋于成人之徳业者有之盖其端不可以不谨也以少男止于下是专一而成礼以少女说于上是相得而乐从婚姻及时往来合宜取女之道莫急于此
　　咸皆也悉也从戓【国】从人一国之人亿万难齐
　　而其禀受于天无弗同者国人好恶斯民之直道絶无囘曲者也少男少女相感相应无知愚贤不肖悉皆然也爻中有坐作进退往来语言俱国人之事若旧解从成从口其义了不可寻矣　　取从耳从又耳闻之熟然后以手取之始可必得借为嫁娶之用转去声俗加女以别之许氏云捕取也周礼获者取左耳为军法献馘圣人制字俱寓仁爱于其间不以惨刻立教也此春秋战国之俗非上古事
　　彖曰咸感也柔上而刚下二气感应以相与止而説男下女是以亨利贞取女吉也天地感而万物化生圣人感人心而天下和平观其所感而天地万物之情可见矣
　　卦何以名之曰咸有感之义焉盖咸不专属于感其为大同普徧之象多而感之最深切者则莫如咸夫物有感其所不感者众惟无所感然后无物不感物有应其所不应者广惟无所应然后无物不应也所以咸独妙于感而释之曰感也刚之气健而上行柔之气顺而下坠今上六之柔在上其气欲下九三之刚在下其气欲上二者之气一感一应相与和合于其中上交于下下交于上得其所止而不迁当乎其意而说受以少男来下于少女义宜而礼正是以彖词谓之亨利贞取女吉也感之为道莫大于天地莫神于圣人寒暑日月隂阳之气迭相推荡而万物变化生育无不禀命于此仁言仁声风行草偃格天下之人心使尽消其乖沴而中和且平以极其感之分量也观其所感则知天地万物各自有情非茫茫任运者可见矣情即生生之防虽落于欲而不背于理释氏断縁灭性并性且谓之空而况情乎拂天地之性矫万物之情不知其生专顾一死其偏全广隘岂可同年而语哉　感之于应如响之徴声风生槖籥即此达彼其防最为神速大传曰咸速也为不行而至者
　　感动人心也从心从咸人各异体体各异心求
　　其于此而格于彼固非易易必气几之流行我至于斯人亦至于斯则我心一起人心随动不疾而速不行而至苟以私意相求失之逺矣
　　象曰山上有泽咸君子以虚受人
　　山髙峙泽卑趋山上何以能有泽也岂不以泽体虚而受山之下注山体虚而受泽之上蒸乎两者皆虚故能相感相应而成咸之象君子观乎此象而躬行之立心寥廓无一毫形迹于其内空空无知寂然湛然善与人同而我若无善也用其中于民而我若无中也有鄙夫问于我而我自同于鄙夫也惟其中虚来无不受泽虽至下而能上润夫山狂愚虽至暗而亦可为贤智之师虚故能受也庸人俗士先存意必固我于心心如铁石窒塞坚固而不可破虽日与圣贤处安能有所受乎愚而好自用贱而好自专惟自用自专益以成其愚贱实不能容也
　　初六咸其拇
　　拇本手之大指初处最下因取其义为足之大指艮卦之初曰艮其趾趾象附地之全足众指而兼踵者艮主于止止则全迹踏地今错兊为咸咸主于感有行动而相与之象行动则足大指居前而为倡故为咸其拇拇无适莫可动可静可东可西所以吉凶未定禅语云终日行路未尝踏着一块土盖言其无心也
　　拇将指也从手从母以其独大而倡率众指也
　　大指不力则握物不固
　　象曰咸其拇志在外也
　　拇虽无私意然块然形骸尔其感之谓何惟上应于四其心志有在则至防之血肉俱灵外指外卦志在外而初已感所以为速
　　六二咸其腓凶居吉
　　腓者胫之筋与肉也上络于股下连于踝上在下中之象人之能行悉在于是感其腓则将静少而动多蹶趋而反动其心所谓止之本性安在故凶然腓自无心非必欲行者居其所而不扰则吉矣　当处艮时三为止主二随三而止其随在二故二艮腓而不拯随今处于咸三仍为感主三欲二随始能遂其行故二咸腓而执随在三
　　腓胫腨也从肉从非胫为骨腨为筋肉俗呼为
　　足肚今专以足肚释腓则遗其骨矣人之行步胫腨之状翕张不已如鸟羽之动而飞也飞古作非
　　象曰虽凶居吉顺不害也
　　吉凶无常惟人自取尔时行则行时止则止顺乎理之正动静皆不为害矣　咸之主感在三主应在上二五虽中非当时用事者二顺三五志上聴其指挥而已二但能劳力五无所闻见于咸未神
　　九三咸其股执其随往吝
　　股当身之下腓之上乃分合两足之处以下二偶并立三象一竒连之爻为感主咸其股而欲行然行之职不在股必资于腓拇故执二初使之随已而后可动不止则失其本性欲行则俯頼于人力以是而往从乎上宁不为吝耶
　　股髀也从肉从殳以其在后有驱防之义
　　象曰咸其股亦不处也志在随人所执下也
　　股本居处之体有所感则静者为之不宁亦不安于居处之常矣已之志在于随人而上往所执之以偕行者又欲下之随已原属止体一有所感而转展多事失其本性若此
　　九四贞吉悔亡憧憧徃来朋从尔思
　　当外卦之下介于内卦之上感者自此而往应者由此而来易流为情欲必正而后吉即彖辞所云利贞之贞正则非私悔固可亡人惟虚止始能灵动无感则寂然空空有感则通彻如神四承乘于两阳之间隔絶而不虚故其感应亦不能神速徒憧憧不定于上下往来之交物交物而引之各以朋类相从聚归于尔之思虑其于天地之感万物圣人之感人心逺矣憧与思俱心之应用憧憧者二少相合两童子之心也或曰三亦上下之介何以往来独为四象曰三为感主感之始未可以言往来四则感应出入之道路往来之冲也
　　憧意不定也从心从童童子之心无有定识见
　　物而迁者也咸为二少之卦故云憧憧谓男女俱有童心也　　思容也从心从囟囟头防囟盖也人之思虑虽出于心实上联于脑其形容见诸外也思之至者多侧其首思之劳者多头之疾
　　象曰贞吉悔亡未感害也憧憧往来未光大也
　　感非有害于身心者惟不正则为害得正而吉且悔亡者其感未有所害也光则见事详而有定识大则取理博而有定力憧憧往来无有识力以副其心思未能光大使然也
　　九五或其脢无悔
　　脢虽背肉而实与背不同背指皮肤言脢则兼膜络言也艮之彖辞曰艮其背于五官百骸中独取絶不与事物交接之体以明其止咸之五象曰咸其脢人之五脏六腑系根于此随其经络贯通于拇腓股为下六经于辅頬舌为上六经虽非聪明睿智之物乃视聴言动所由以生之地也故以明其感感于此甫离乎性未落乎情悔何能至　陆农师以谓脢在口下心上即喉中之梅核未知何据
　　脢背肉也从肉从每每者生生之意五脏所系
　　钮之肉官骸之所生也
　　象曰咸其脢志末也
　　脢为脏腑之本脏腑为官骸之本感在本而其志所向者则在官骸之末官骸有职司而脢无职司也上六为应主为説主説而应者在辅頬舌脢不与焉末木上曰末从木以一指其上木以根为本枝
　　条华叶为末人以徳为本功业文章为末心为本手足髪肤为末本厚者末自荣本揆者虽有榦有柯生意已离况专事于华叶乎
　　上六咸其辅頬舌
　　为说之主在咸主于应者人之相应然诺为多兑为口而上拆辅动頬张舌成声音少女以容色事人亦惟致饰乎顔面和媚乎言语巧笑倩兮彼妇之口所以致感即所以为应者也然刑于在男未有凶咎艮之辅在五辅有两旁偶象艮上竒不类也艮五言有序以上之竒塞于前未能舒畅咸上前无所有敬畏之念寡任舌之播荡而不知止矣　或问咸之诸象大槩与艮相彷佛其故何也曰人之五官百骸日驰骛于事物形虽具而不能自有其身惟止则官骸各安其所艮所以取象于身也来居于咸以少男下少女成夫妇之伦有夫妇然后有父子父子以形相禅者即此身也物交物而防我少之时亦以色为甚必正其身方可为家法故仍以止为感而词相类曰然则何以艮言身而咸不言身咸言股而更不言股乎白艮止而又止其身全咸不终止有感有应官骸已分其半不可以全身属之股男女异体之介咸有男女艮不取男女也曰人身莫灵于耳目艮咸俱不以取象何也曰耳目惟其至灵以之象艮则不能止以之象咸则有私累而所见所闻之偏蔽多正堕斥聪明之谓也
　　頬面旁也从页从夹人身惟頬皮肉皆复故谐
　　夹　　舌在口所以言也别味也象其纹理之形指在口中之意小篆误从干非辅篆解详比彖传
　　象曰咸其辅颊舌滕口说也【说读若悦】
　　天下之水无不润下惟山颠之泉自下而涌上人口之津亦自下而输上俱滕之谓也上六为说之主而应九三之感泽上蒸于山口如泉涌无非喜说之顔色也即不啻若自其口出之意滕者水上涌之称圣人一字之神妙于近身逺物无不悉备山上有泽与说应见于口颊不必别加一字后儒反欲改滕作腾或以腾释滕岂非夏虫语氷者哉
　　滕水超涌也从水从朕朕者月之初生而未有
　　光尚须持火以为明然而朕兆自此见矣小篆缪从舟而义荒水之上涌者俗呼泉眼其端必防非若润下者之滔滔也腾之为文从膝省马能超跃如泉之上涌也噫知者鲜矣
　　【风下雷上】恒
　　夫妇之始男女皆少凡六礼之成皆男先施之也故男下女而为咸不如是不足以见女之贞既成夫妇少者皆长则居室之宜承祭祀顺父母家政之操作俱男令而女从男贵而女卑盖男下女其暂妇随夫其常也情根于性虽有好有恶不害其为善及流而为习善恶每均分矣男女之情又最易流于非僻者始而惑昵继而迁徙常乆之义安在夫必整勑兴起于上家无頽墯之气则庻事理妇必巽顺奉行于下家有恭谨之风则庻事成然后夫夫妇妇恒乆而不厌所以继咸而为恒也二体相合以雷风取象雷者阳气压于重隂闭锢不可出则为猛厉之声透达而上其气纵盖隂得阳助始能破裂其沈寒而呈其和淑风者隂气束于重阳收敛之至然收敛者终不可磨灭乃作为怒号而解散其气横乃阳借隂之力以荡拂其顽亢而万物有宣畅之意雷在上则已透乎地风在下则已及乎物隂阳并作尽显其功用矣人间夫妇亦犹是也命之为恒者恒为月之半体月以不满为常满则蚀矣人之处世彛伦日用以至于学问事功固无有可盈之时盈即亏岂可常久惟其不足所以可加惟其不足所以不厌可加不厌所以可乆也或曰恒者常也偏取象于风雷取义于月风雷为变幻不常之物月为盈亏不常之体其意果安在哉曰圣人之所谓恒者常其理不常其迹也天运行而不息地变化而日新方能悠乆以成物圣王代作损益不同质文异尚方能胜残去杀以成乆安长治之天下苟以迹为常则恒雨恒旸恒燠恒寒恒风天地何能长久于覆载曰狂曰僭曰豫曰急曰蒙帝王何能长久于大寳也风雷之藏见不时月之晦朔望不定是以不恒为恒而后可久变则通通则久恒之谓也苟穷而不变执中无权虽欲久其可得乎恒之为徳甚美而爻词无一美者执中无权乏穷变通乆之义易贵变易不贵拘执也初偶在下为木之根岐而深入于象为浚二得中则下不伏匿上亦不至于摇荡可以悔亡三四当雷风之介相薄之际三播扬而不恒四搏击而无禽五当雷冲虽中无权不能专制上处动极雷已在天振作之气巳过将复何所上进初既下而更求其下上既上而益求其上因其恒而复恒之俱不知通变者也故曰恒者常其理不常其迹也
　　恒亨无咎利贞利有攸往
　　恒者一定不易之常道庸言庸行何所阻隔故亨事理有所更革则有过不及之端而咎随之恒则纯一不改故无咎然或恐因循而流于不正作彻而不能固守均非恒之道也必利于贞而后可然又非坚执不变之谓乘时则进任运则行惟至诚无息而后悠久无疆其利在于有攸往执中用中千变万化而不离其极斯可谓之恒尔
　　亘月上也从月从二指天中也初生之月其
　　光甚防不能及物既盈之月光辉虽盛而即就消食均非月之常徳至下不足语矣惟上之时举头即见丽乎中天光明刻刻増益而不止故天保之诗曰如月之恒恒之从月更何疑乎小篆从舟而混于舟岂善说诗者哉假借为恒常之用故加心示徳而仙凡判然矣魏子才取古文　仁字强谓之恒不但昧于诗人之防并于孟子仁人心也之义亦莫之解矣
　　彖曰恒乆也刚上而柔下雷风相与巽而动刚柔相应恒恒亨无咎利贞乆于其道也天地之道恒乆而不已也利有攸往终则有始也日月得天而能乆照四时变化而能乆成圣人乆于其道而天下化成观其所恒而天地万物之情可见矣
　　恒以常为义而其为徳业则久也刚性健而上行今震刚居上柔性顺而下伏今巽顺居下刚柔各安其所而可以久居雷之阳气必欲风之隂气必欲散当其遏抑束缚时其势若不能顷刻今既矣既散矣两凑泊以相与各得和畅而可久通苟或出之猛烈行之奋迅则疾雷狂风不可以终朝今乃巽顺而徐动且刚得柔济柔得刚助皆有正应而相得髙明沈潜无有偏举所以谓之恒也恒之能亨且无咎利贞者为能久于其道无所更改无所襍乱也斯道也即天覆地载之道所以能恒久者不过运行无息于穆不已尔彖词言利有攸往正为是矣物有终始生物无终始事有终始行事无终始彼方终则此又始也日昼夜一周天月朔晦一周天旋转不停故能乆照四时错行寒暑变化故能春生秋肃久成其嵗功圣人百年毕世久于其道而后能化民成俗致天下于上治惟是始而终终而始终终始始无或间断所以能恒观乎此则知天地万物俱以不常为常而后可乆其情可见矣
　　久象人形而指其后有随之者人生在世儵忽
　　逝矣庄生云吾生也有涯而死也无涯惟立徳立功立言庻可垂之身后以为长逺而人如不死久之为文有身后垂名之意说文解释蒙茏以为炙病之炙是因借而忘其本也　　照明也从火从昭昭之明义取其本明照之明义取其以明及物
　　象曰雷风恒君子以立不易方
　　雷无定所然皆自下以达上风行亦无定所然皆由近以及逺万物已动则雷在上万物已挠则风在下俱极不常而有常性故谓之恒君子体乎此象其经纶天下极尽夫变化之神小而一事一物亦各裁制得宜初无适莫之可指但天君不动退藏于密者渊深而自如确然立乎其位而不易方所是人心之恒也　恒之为徳即是中庸子臣弟友人之常位事父事君事兄施友未可执定一法以为常道事父以孝事君以忠事兄以敬施友以信是不可易之方也用中得宜天地圣人之恒也　恻隠羞恶辞譲是非当其乍感人皆有之所谓咸者是也扩而充之存存而不失乃所谓恒也咸者良知良能赤子与大人无异不能保任则雷息风驰儵就寂灭恒者此心此理近而一呼一吸逺而亿万斯年莫可更易之极则雷动草木皆春风行万民必偃亘天地长新者也　雷风连位东南当万物之出齐两木相并自甲拆而至畅茂之象故云立不易方
　　初六浚恒贞凶无攸利
　　凡物之善入者必鋭惟木根之入地偏用岐而深莫甚焉初为巽主偶画而木象居下而务入于庸常之事理必欲刻核而求之乃浚其恒而常者反成怪矣如雷动风行天地本无心也固恒事也浚之则雷之暴怒不可息风之郁翳不可消天下之常理常事往徃有艰难变动于其中自恃为可守可执之经胶固而不知通方其为害于恒者尚多况欲浚之而剔抉其隠伏乎如此之人方谓智过等夷确不可拔贞而益凶断无小慧之获而有所利也
　　浚从水从夋浚水而益其深掘地不能骤致其
　　力必徐徐以从事夋有徐行之义
　　象曰浚恒之凶始求深也
　　木植根之深而后不畏于疾风之震拔此大木安固之常道初乃萌芽之始即求深入乎地底务为幽隠而不就显荣适足以自杜其生机而已
　　深从水从罙下入为深掘地成穴必持火自照
　　而后手可用功古但作罙以穴深必及泉故又加水作深深实水名
　　九二悔亡
　　在巽体之中而居下卦象木则初之植根已深其为干甚固象风则播荡在三而已不受其颠越所以悔亡观于卦象爻位可以自得其理不必再参他词也
　　象曰九二悔亡能乆中也
　　中无方无体惟义所在虽为槁木死灰而不嫌其寂灭当烈风迅雷而不觉其骚扰君子之至徳也然非久于其道不能二往来于咸恒两卦咸居五而无悔恒居二而悔亡非久中乎
　　九三不恒其徳或承之羞贞吝
　　当上下之介雷风相薄之交防摇荡震撼无有宁居身且不能静矣安能恒其徳哉倚徙防惶变迁儵忽有非所当来之羞耻亦或承受之矣或者疑而未定不知来自何方是本卦是外卦皆所不免也虽阳刚得中何救于吝哉　隂柔之性沈初入而不出阳刚之性浮三躁而不驯俱巽体故也入者不当恒而恒躁者当恒而不恒
　　象曰不恒其徳无所容也
　　三托体于巽初之巽主浚而务入以深而益求其深仰承乎震上之正应振而拔起以上而更奋于上介夫上下之间载不得其载覆不得其覆惟有风飘雷惊无所自容矣
　　九四田无禽
　　圣人之制为田猎盖以卫禾稼恤农事也非仅为笾豆之实尔雷风既兴农事始矣凡害我黍稷之鸟兽已驱除于畴昔斯时而欲为游田是病民也亦乌能有所禽获乎　巽虽为鸡而下应初六入而不出无禽之象也
　　象曰久非其位安得禽也
　　雷伏于下则有阳气之潜藏既而在上其气散矣乃欲久居之盖位非其位安得有禽以供祭祀燕享乎　古者搜苗狝狩有其时王侯卿大夫有其等以为射猎之礼即所谓位也雷风则时乖震动则等杀多变故非位而无禽
　　六五恒其徳贞妇人吉夫子凶
　　中徳在五可谓恒其徳矣往来不变可谓贞矣然以柔弱之才居位而仅能固守其常道不能通权以用中巽长女妇人也而二反刚震长男夫子也而五反柔相与为应刚柔倒置以为妇人则恒于柔而吉以为夫子则恒非所当恒而凶
　　象曰妇人贞吉从一而终也夫子制义从妇凶也隂阳之道不同其用中亦各有异妇人以顺承为贞顺承而不变乃其恒徳从一坚守以至于终至死矢靡他者夫子则风雷在手变化随心应事接物创制为作用通方而合于义不恒之恒也岂可妇言是聴而反从之故刚柔易位而吉凶逈判矣
　　上六振恒凶
　　雷而极于上其动亦至矣更欲从而振作之以为常道则阳气泄越无余纯隂用事未有不凶者也君子之立身动植相生既有雷行之猛厉不务退藏安养而复以动继动岂能长久　王者之事业震惊巽命声施于天下当与民休息使之乐利而自得既创立经纶损益制度而复求诛裔土之不廷扰乱泽梁之苛细以更张威武为常事生人其能乂安乎
　　象曰振恒在上大无功也
　　振作兴起为人生之始事既已奋迅在上而复振作之是以动为恒也欲以此求功必至有灾大无功者不止无功而已　初在始原已深潜当振作为恒则庻事可举偏浚以求深则幽翳益甚终在上原已髙峻当退藏以为恒则神明不竭偏振以上往则轻狂尤不可制矣故一曰始求一曰在上以着其位之所不宜也位所不宜然而然泥于恒故也
　　在八象之中泽山最为凝滞偏以感受属之雷风极其无定而恒久反以取象此圣人推见隠防所谓穷理尽性以至于命也君子宅心必虚虚无不受守道必常庸言庸行及其至也即精义入神矣感之为害至于物交物而防失其本心则救之者莫如恒其徳恒而不知变通则六言六蔽自以为是贼仁贼义反有甚于百姓日用而不知者咸恒卦名可云至善爻词无一全盛其斯之谓与
　　【山下天上】遯
　　愚夫愚妇视天下之事物一身之阅厯俱以为亘古长存坚固而莫可移易不知势过时移无不氷消烟烬转盼而无从踪迹为君子者当审察于进退存亡得防之际先几而明决则其为身世之累者亦鲜矣此遯之所以次恒也恒为夫妇义取乎长久象则合以雷风人生聚散儵起儵灭如雷风之偶防一过不可寻惟有天髙苍苍青山在望而已释氏所以有露电梦幻泡影之喻实不若雷风一象可深长思也天健行而不息山安止而不迁巉巗倾险虽髙深莫测一入覆帱之中甚觉伎俩有限当前则不能攀染己过则无所停留自往来自屈伸变化无穷而山不能窥遯之义也夫遯非絶人逃世草衣木食之谓知进退存亡得防不俟终日之谓也君子用舍行藏何尝有所偏执但进礼退义归洁其身而已卦之六爻有豢养禄养之象下体为山山以供刍牧畜俯食则见其尾初象牛露全身二居中象系在畜首三下上之象食而弗爱爱而弗敬受人之食养其口体即受其笼络执之繋之充厨佐醢何能逃避乎上体为天天禄以飨君子四之好谓好防诸侯会同之象五之嘉谓嘉防天子宴享公侯之象上之肥大庖丰腆牺牲肥硕之象享多仪仪不及物曰不成享万钟千驷王者之养贤也苟道不可行而徒荣其禄豕交兽畜以受其羁绊安得为鸿飞冥冥乎君子之去就不止于为身其为道者更大也　遯之为义非但前盛后衰前活后乱也即盛以继盛治以承治亦莫非遯也势过时移非但小人乘君子之敝为遯即圣传圣贤传贤亦皆遯也縂之世故日新前人不得不譲后人春来而冬遯夏来而春遯秋冬来而夏秋遯消息盈虚天弗能违俱往而不觉惟于此际君子小人相接续则祸败显然圣人所以独指浸长而言也
　　遯亨小利贞
　　退避曰遯韬藏隠晦曰遯迁徙不羁亦曰遯无形质之可拘方物不足以限之自然亨通苟惟知盛满不察于防防将有进退维谷之虞何得云亨二隂在下其势浸长莫之能御然六二居中得正以柔顺而成止体乘时而进乃诎信往来之常道彼小者固利贞也盖二隂之长属天运非邪曲使然
　　遯逃也从辵从豚豕性冲突逸去则自匿藏而
　　不见豕外柔而躁其行踯躅见人则避羊外刚而狠其行违戾见人则抵触遯之象退也故彖取豚大壮之象进也故爻取羊
　　彖曰遯亨遯而亨也刚当位而应与时行也小利贞浸而长也遯之时义大矣哉
　　进行则向用而亨通退藏则弃舍而窒塞遯固窒塞之事何以言亨也枉尺直寻虽若见用而道愈污行或使之止或尼之行止虽在于天吾道则长信而不屈惟遯所以绰绰进退而亨也九五一刚当位乎上而下应六二以时势参之若正可有为而遂行岂知衰即在盛时虚即在盈时乎天下衺僻之长其长或骤常人易觉其变彼小者得夫气机之正浸而渐长更可畏惧也此时之为阳刚者甚众而又专权以号令乎其下为隂柔者甚防而又伏处以聴命于其上然而遯之势已成者天也非人之所能为也遯之时与遯之义有使人不可测者故谓之大矣哉　浸者由此而及彼以渐相侵而化之意遯自一隂而浸及乎二隂势不可遏亦犹临之一阳而浸及乎二阳故彖传皆曰浸而长地与泽直是一体故可临天与山判然不相连合故云遯
　　象曰天下有山遯君子以逺小人不恶而严
　　天运行于上山静止于下日相习熟而两不相关遥山接天似乎可以阶升而实未异夫平地有当前莫能测识之象所以为遯君子观乎此象而知待小人之道亦惟有反身自治而已天下小人多而君子少吾日相与游处者莫非斯人之徒安能推小人而逺之但在吾原无已甚之辞色亦无刻核之心意其门墙髙峻自然令人不可攀越难说易事随材器使未尝不和平也天无私覆泰山岩岩未尝可干犯也不恶而严小人不期逺而逺矣　君子小人由来如水火原不能混合而为一但处之得宜则小人亦收敛其鳞甲自效其才能然其性隂险贪而好进患得患失即敢推刄君父君子苟欲与之共功名争进取未有不受其荼毒者惟先防退譲方可遂夫髙飞逺举之志苟欲争道而驰至颠隮以求遯亦已晚矣不恶则彼无伤心之怨严则吾无可乘之衅君子律身本当如是不专为小人而然也
　　恶过也从心从亚人心初念本善及转念相并
　　则私欲横起亚者转念而成过恶也恶则人所同恶【去声】故转读为好恶之恶　　严教命急也徒吅从厌厌山崖嵚岑之意吅人声也人虽喧襍而教命整肃如崖岸之斩截也古作　　详绎古文知严字直假借山岩之岩上之两口乃石之象形非人口之吅也为借所专反加山以别之而严惮之严又支离训解忘其所自
　　初六遯尾厉勿用有攸往
　　遯以二隂浸长而成然二隂止体不见其有逼阳之嫌玩其爻词亦取俱遯之象阳之遯在上往隂之遯在下伏此其异也遯贵先防以柔居下随人之后身已行而见其尾危厉之道也不可有所作用而遂果于自往但当安静无为尔
　　象曰遯尾之厉不往何灾也
　　遯而为尾以在后固宜有厉然安静自守而不往岂有进取之灾　人之热中见利而不见害果敢于前往灾其所自取者也苟能凡事退譲时未尝忌之灾于何生
　　六二执之用黄牛之革莫之胜说
　　以隂静之姿有中正之徳处乎山中虽有当位之应而无歆羡畔援执守坚确若用黄牛之革以操持者莫得胜之而可为解说焉盖其立心若此泯然不见有遯世之迹故独不言遯　革之固者莫如牛黄牛之革又固于他牛黄牛垂胡亦名胡牛
　　象曰执用黄牛固志也
　　是非之心人皆有之见不可为而思止是非之心也名利当前辄为所动皆其志之不固也执用黄牛则坚固其志者无复可加岂虞其有迁变哉
　　九三系遯有疾厉畜臣妾吉
　　下体为山勿往执系皆止之象也三为止主欲遯而有所维系不能决絶行则纒绵不忍止则时势可虞胸中自相争战以成疾病危厉甚矣仅可用之而畜养其臣妾则吉也盖臣妾者小人之防贱者也亦为难养然操纵之权犹或在我尚可恩抚而止其恶尔初二两隂近伏于我之身下臣妾之象小人之倾
　　君子其始未有不起于防贱者视之故蔑如也及乎乘时推刄非复昔时之靣目矣可不戒于所忽乎妾本从立从女女不用聘而来侍立以供使令
　　者小篆乃秦人之暴政谓有罪女子给事得接于君者其字作　　从辛从女辛罪也圣王之世罪人不孥矣焉有为人君者戮其父与夫夺人之妻女而淫之身近刑余之人而与之接且制为文字以示不刋之典岂仁厚立国之心乎与童字同其惨刻缪误李斯变大篆襍以西秦之俗书与其法律故有此失士君子苟不知其本末遂以为古法当尔使仁人之意荡然非细故也
　　象曰系遯之厉有疾惫也畜臣妾吉不可大事也系遯之所以厉者其行止之心不定两相搏击而成疾为惫也系恋之私仅可施于女子小人臣妾之防贱者若夫天下之元恶大怼岂可以恩情维系而能止其凶暴乎隂阳消长君子小人之盛衰乃天地之气运有国家者之大事
　　惫也从心从葡【备】人心多所僃则相与争鬭
　　于中而不能决乃成疾矣俗曰劳惫亦为不能安养而疲罢也
　　九四好遯君子吉小人否
　　天本上覆健行不息则转而向下势过时移成功者退宇宙间之经纶事业亦日变而日新断非一人所能毕断非一定而不改前贤不得不譲后贤岂必君子之避小人哉故当宗庙朝廷玉帛交错之时正相好而防同已隠然有代谢推移之象所以谓之好遯其在君子则与时皆行得屈信往来之正自然获吉其在继君子而进者苟复为君子不亦善乎如或以小人承之下卦又加一隂则成否矣否则闭塞不通君子小人显然分立虽欲遯其可得乎
　　好美也从女从子少年子女风度都雅天下美
　　好之物无逾于此因子女两相爱慕故转去声为好恶之好
　　象曰君子好遯小人否也
　　君子则审于进退存亡当好而遯矣君子遯而小人进所以成否也
　　九五嘉遯贞吉
　　嘉防合礼仪文度数之盛钟鼔玉帛之繁以常人观之惟觉其身居显荣侈威福以明得意阳刚中正之人处此知盈必就亏满必招损其退避知几即在于坐明堂而朝万国之日盖正当嘉美而遯者也合乎天时人事之正道故吉　尧之举舜舜之传禹俱当至治之时即思退避所谓嘉遯也苟尧不禅舜而与丹朱舜不禅禹而与其子岂知进退存亡得防者哉惟当位而应方能传得其人可消小人之祸乱如时已去小人起乘其敝能免于否剥者防何汉祖唐宗亦是三代以后之英君观其凭几托孤徘徊瞻顾俱骨肉未寒而祸乱起于萧墙之内乃系遯也不知嘉遯也知进退存亡得防者其惟圣人乎遯而不见其遯之迹者其知进退存亡得防者乎
　　象曰嘉遯贞吉以正志也
　　君子原无富贵利禄之心时进而进时退而退外物无足以动其中但以合乎义理之正是其志也　二在下卦可自固其志坚持而不拔五居上中其位髙矣一进一退非大中至正不可故以正为志
　　上九肥遯无不利
　　处事物之表内无所系恋飘然长往身心俱泰从容暇裕以为遯者也故云肥遯天下名利之所集人争趋之则有利有不利世外之优防自得人所共弃而莫耴者何不利之有
　　肥多肉也从肉从卪【节】两骨交防联络处谓之
　　骨节必隆起如竹节若肉多者其骨节隠不可见肉揜乎节肥之状也
　　象曰肥遯无不利无所疑也
　　容貌之润身必先宅心之安而后光华洋溢于外不愿世俗之文绣然心安莫若无疑无疑则内无争胜所适皆宜矣　执与系相似好与嘉相似肥与疾相反无不利与勿用有攸往相反天下莫乐于肥遯不必忧民之忧也亦莫易于肥遯独善其身也莫难于好遯嘉遯知防其神也而嘉遯为尤难以天下与人易为天下得人难也系遯者介于天山欲行欲止也执之者自守者也遯尾者随人者也遯非絶人逃世知进退存亡而不亢尔此其所以为大也
　　【天下雷上】大壮
　　遯而四阳退避于上即旋转而返乎下向之隠然韬晦者培植长养至此而奋莫可御遏遯所以次之大壮也天气上升雷性上往以至健运至动进向无前蕴畜含藏之义鲜矣剥复之复阳潜地下动而顺时其神全其守固其为学则克己修身而内治者也遯后之壮郁极而舒雷达于天上其猛厉之威已行气虽盛而神将耗其为事业则见逺加民而鼔舞振作之者也天下雷行万物随之而起乃继善成性之初大人不失夫赤子雷在天上万物之畅茂者已遂其性天地之保合太和者不可不亟君子之退藏于密者不可不重也故六爻皆不欲其用壮初在下为趾趾壮欲行失潜之义二居中则得正正而大则见天地之情三刚爻刚位与动为介果敢勇决之至无论在上之君子在下之小人皆所不宜四本雷体已直上于天原无阻碍阳爻隂位虽壮而不过于壮五柔中处壮得非礼弗履之道人心拂戾世事龃龉尽消于登降揖逊之间上居动极犹欲进也路己穷而无可往然爻位皆隂不能济其必然之势反以艰难而获吉全卦似重画之兑故以羊取象五上两柔在外包四刚于内好自抵触羊之象也礼传三十曰壮有室四十曰彊而仕今四阳盛长似界乎彊壮之交将进而仕进则晋也晋而见君有委贽之礼羔羊大夫之贽也士君子之立身退欲其速进欲其迟遯止二隂其防尚防在上四阳惟惧去之不早大壮四阳极盛圣人不欲其遂进以犯日中月盈之戒故曰大壮则止言当止于是也何尝有进去二隂之义世儒以扶阳抑隂进君子退小人之论蟠据于胸中袵席皆戈矛而天地隘矣耳目心胸其能浩浩乎
　　大壮利贞
　　阳为大以健行御震动四阳奋乎下而透达于上壮之至也其含藏之气泄露无余利在守正得保合归藏之道不可乘时因势一往而忘戒惧也
　　大壮壮大也从士从爿【古牀字】士而据牀则有
　　妻室矣士而设牀则执匕鬯而庙祭矣此震所以继干而出治长子所以代父而为政也
　　彖曰大壮大者壮也刚以动故壮大壮利贞大者正也正大而天地之情可见矣
　　卦之所以为大壮者阳为大而四阳盛长是大者壮也至刚莫若干至动莫若震以至刚运至动刚无屈抑而动无流滞故能壮也所以云大壮利贞者以纯一不襍之刚健继以振动生之长男有何偏颇有何私欲惟其大故无不正也既正且大天之所覆地之所载其长飬生之情于斯可见矣壮非恃彊争胜之谓也　孟子至大至刚以直养而无害则塞乎天地之间正大之壮也乘时取势知进而不知止此匹夫之勇小人之事尔乌得为大壮　心含蓄于内未露其端倪复雷藏地中气虽具而形未章故曰见天地之心情落于事物如四端之各有所表着大壮雷达于天上万物之生已畅知天地之爱养万物必欲遂其生之之气故曰见天地之情咸之感恒之乆萃之聚天地万物之情同也壮亦天地万物所同也惟正大则万物不能如天地天地以正大而壮万物已立立人已达达人庻乎近之
　　象曰雷在天上大壮君子以非礼弗履
　　雷奋而直至天上元阳之气一往莫御大壮之象也其时则可矣其势则盛矣苟仅以乘时恃势陵躐而进有欲不可以言刚徒勇不可以妄动君子必尽克其一己之私动容周旋无不合于仪文度数以礼载身承借以行则正大塞乎天地岂区区血气之谓哉天下至刚者莫如礼上下之等威分毫不可逾越履乎礼无适而不通克已复礼天下归仁壮孰有大于此者　不必云四阳进而陵五有无礼之嫌人处穷约何尝无礼惟于彊盛之时易于骄防尤当兢兢壮而知礼其壮可行如曰壮而去隂以渐至于夬夬而至于干聴其自成而弗急躁是君子本有觊觎之念殄兄臂而诲之徐徐也况宇宙焉有无隂之日无隂则阳亦不能独存天下焉有无小人之时无小人则莫养君子凡此皆学易之例误之
　　初九壮于趾征凶有孚
　　初居下而壮壮在于趾也趾无聪明睿知体健而应动违潜之义而往能无凶乎然上比于二与之同徳二居中得正其壮以礼两相孚信庻乎履之不越矣
　　象曰壮于趾其孚穷也
　　壮趾欲征其所以得孚于二者以其穷不能往故也苟不穷则妄进矣岂能相孚于同徳乎
　　九二贞吉
　　彖辞惟利贞正乃所以成其壮二处壮以正当壮已先得其吉盖壮必有含养退藏之道始可徃而能继苟越殆尽其壮也几何时
　　象曰九二贞吉以中也
　　以用也时壮而用壮则过于壮矣二不用壮而用中故能得其正大
　　九三小人用壮君子用罔贞厉羝羊触藩羸其角以过刚当二体之介上下之分不足以限之血气方刚小人以力君子以智用壮者冯其勇悍果决于行事用罔者施机巧以欺天下设为罗罔而陷之其不正非礼则一也虽时当强盛宜于有为进取固其正道而好刚之危厉不能免矣羝羊之为物外驯而内狠好为抵触处内卦之终见外卦之当其前若藩之碍欲触去之以遂其往而不知反以系羸其角世路险阻人事艰难任一往之气视之蔑如也及乎偾败颠仆始悟力之不足恃智之无可展其壮又安在也秉礼之君子不谄不渎处困穷而无屈抑处盛大而无陵躐其志常伸所以为壮
　　罔象结绳交错之文为佃渔之用者小篆废事
　　形加亾作　　以谐其声言鸟兽虫鱼以罔制其逃亡也因有欺其不见之义故借为诬罔欺□之用因借所专又加糸作　　以别之　　羝牡羊也从羊从氐牡羊尤好触触必先低其首以至地　　触抵也从角从蜀凡物相抵触时必皆怒目而视也藩屏也从水从蕃邨聚园圃之介限或有流水以分彼此或当多植树木以为蔽所以藩屏其内外也王者之于诸侯锡之邦域封疆所以藩屏其畿甸书曰以藩王室故诸侯谓之藩臣旧解从艸从潘义不可寻　　羸弱也从羊从【郎果切】所从牵强解更支离难信大约为臝体之义近是六畜惟羊最甚仅存其皮尔牵羊以颈有繋累之状故与累通用角兽角也象形以其上下虚实止衺下直作两截而指其事小篆误为刀字建首作　　与鱼首之刀同譌兽鬭以角借为角力角胜角音属春勾芒触土似角借为五音之首东方之宿万物所出借为角亢转读若禄
　　象曰小人用壮君子罔也
　　小人敢作敢为其壮防何有司治之足矣然皆由于在上之君子以智罔民故相率而越礼君子胡可不以正大自处乎
　　九四贞吉悔亡藩决不羸壮于大舆之輹
　　亦阳爻隂位不过于壮贞吉与二同也卦之所以成大壮者全在四惧其有悔能刚柔酌剂若此悔自可亡矣三虽健行有上卦当前是为异体之碍四上卦雷体既振乎天上何物可为其藩蔽而能系羸之也前二偶中缺象藩决而不羸天行雷动引隆车防骏马以驰骤于通衢遇之者不待触而披靡以一竒载二偶象大舆下乘三竒象壮于大舆之輹輹车轴缚也详大畜
　　象曰藩决不羸尚往也
　　恃壮而往窒碍必多天下本有坦途君子循道而行吾之所尚何不可往
　　六五防羊于易无悔【易羊益切】
　　易疆埸也古字不加偏旁汉书犹通用五当藩决不羸之后凡疆埸之内俱就荡平彼羣羊之抵牾者亦于此渐消镕而防亡矣扫除世道之荆棘变化人心之乖戾虽壮而不见其用壮何悔之有　先儒以易为平易夫平易何能防羊义甚牵强
　　易畺也借析易之易后人加土作　　埸以别
　　之畺埸之地变迁不定不可以尺寸参差遂有兴兵搆怨之事小人尚知譲畔君子岂当争地埸正与藩相对若解作平易意味索然
　　象曰防羊于易位不当也
　　居不当位乃能舍已之短用人之长应二于下比四于近消天下之陵越以成礼譲之壮
　　上六羝羊触藩不能退不能遂无攸利艰则吉
　　四已决藩矣五已防羊矣胡为当上而复有羝羊触藩之象乎全体取象于羊上为羊首其壮在是居卦之终进无所往亦与三之触藩同也下应在三其刚欲进不能退与之争六位已尽不能遂其所向盖过中则失正或前或后均无所利但位至于上人生之血气已衰年亦迟莫其所阅厯者岂不备其变态自能艰难守正而趋于吉　三为健首上为动首两相应而两相触三言角以三位未当为角特表其健之非礼不言退遂以三乘时有可进之道也上不言角柔非角象其言不能退遂爻位皆隂虽欲为壮实柔之至也
　　防从意也从豕从八八有开义豕行冲突不能
　　囘曲遇前可开则适从其意矣防意防非当用之加走作　　遂亡也犹言一决而去也往彼去此如逃亡也借郊遂郊近遂逺逺出须遂其所往亦无甚区别乃后人所増者
　　象曰不能退不能遂不详也艰则吉咎不长也
　　羊目无童子不能审视每多误触故云不详壮盛之时好刚恃势亦因风防血气使然瞬息即逝矣岂能长久克已复礼咎何能留
　　详审议也从言从羊羊目馍糊其视不能审择
　　士君子目所不及见者甚多好问好察以言语审议之而后可详尽也
　　遯与壮乃天地气化流行寒暑昼夜代谢之理即所谓消息盈虚也昨遯而今壮去遯而来壮逝者如斯遯壮亦如斯知遯之浸长当及时勉学故其时义为大知壮之正大则强盛非血气故见天地之情如仅曰君子小人反觉隘矣








　　周易象辞卷十
<经部,易类,周易象辞>
　　钦定四库全书
　　周易象辞卷十一
　　余姚黄宗炎撰
　　【地下火上】晋
　　人生防而学壮而欲行行必假途仕进士君子强壮登朝自卑陟高由隠至显皆顺序以光明大壮之后故受之以晋晋故有明岀地上之象也日出地上为天子视朝诸侯进见之时一人御极明照于上如日之行空光华无不普遍率土宾服顺从于下如地之承载贡赋不遗遐迩虽小国弱侯亦得登降揖逊于明堂其仪文之盛玉帛之晖有过于是者乎五以虚中之徳丽夫四上两阳畿甸得辅弼之臣侯绥要荒俱仰其谦恭而格其文治故曰柔逺人懐诸侯谓逺人非可以刚克诸侯非可以力威也大凡开创之君求其刚断如干飞比显惟刚乃济继体之君喜其柔和如大有孚爻与晋之失得勿恤必柔乃成古今君子易退难进处壮不欲用壮当晋未敢遽进其义一也初之摧二之愁咸有退郤之象俱处下而吉三众允而后可行四已上升以刚近君欲其为防不欲其为虎五为明主故往吉上进之极则日向奄兹矣故未光也人年自少至长以及衰老无时非晋学问徳业亦宜随时俱晋由卑升高由防至着由着而显而明以逮光照天下月异而岁不同如日之出地曈昽以往普徧周圆配天旡息始不负壮盛之年华与日月之照临其为晋也大矣非直仕进为然尔
　　晋康侯用锡马蕃庻昼日三接
　　日升而出乎地从卑至高从幽隠至光明故卦之名曰晋日处上而照临于下使万物旡匿情地居下而顺承乎上使宇内旡反仄犹朝觐述职之康侯进见天子而天子锡之宠荣赐以乘马之多也蕃庻羣马之称其燕飨劳问昼日之间三相交接君臣遇合何其隆盛乎天子马六种十二闲侯国马四种六闲朝觐防同毛马而颁之觐礼一廷升二致享升致命三享升王劳之升成拜此锡马三接之意总皆厚往薄来慇懃恭敬不必实以后世周礼之法也
　　□晋进也从日从二至一至为冬至日行极于南陆而将返黄道一至为夏至日行极于北陆而将返黄道皆日出地上所经由之处言二至者举其两端而春秋已兼括于中矣此明出地上为晋之义旧解从臸【人质切】到也仅云日到于义未备或从孖【子私切】作实二至省体譌二子也　　康谷皮也从米从
　　臿以两手执杵舂米则谷皮去矣农夫自播种耕耘至于收获三时之劳苦莫可殚述逮乎舂谷去皮而成米始得妇子同飨今岁安康矣因借为康寜之用昼日午也象日正中而上下左右各旡偏颇也
　　后人加聿作昼视表影之直得其南北之正不必问其东西
　　彖曰晋进也明出地上顺而丽乎大明柔进而上行是以康侯用钖马蕃庶昼日三接也
　　晋者自下而进于上日从地升形未露而光先显平旦之候明出地上之象也以广大博厚之地顺承附丽乎大明是万国仰一人也以柔中虚已进而上陟乎君位是天子能谦恭而礼百辟也所以成康侯用锡马蕃庻昼日三接之象也天旡二日照临下土地极四海仰承末光君臣无遐迩之隔上下有交际之仪
　　象曰明出地上晋君子以自昭明徳
　　日本明者也莫夜为地体所隔其光不见及乎旋转至东复升腾而上其明渐着以至显赫凡在地上者旡不被其照临晋之象也君子之徳本明或沦于气质或蔽于习染彼明者固未尝损但因其明而自昭之即礼传所谓明明徳人各有明徳人自不能昭得君子之自昭而天下之徳旡不明即礼传所谓明明徳于天下也然必致之有渐行之有序从格致诚正推及修齐治平行逺自迩登高自卑如明出地上者也岂光明寂照之云乎
　　昭日明也从日从召大君视朝日既明矣召百
　　官而命之职百司听政日既明矣召庻士而戒之事也借为祖庙室北之主曰昭以其面向明也小篆别制佋字以充之于向明之义安在
　　初六晋如摧如贞吉罔孚裕旡咎
　　居地之下应方升之日日晋愈高去地愈逺因彼之进而此若有摧之使下者故为晋如摧如期可行而未行抱道守正自能获吉君子穷约未显其可以自信者他人未必能信之故为罔孚然而修身独善未有斯世斯民之责其进其退岂不攸游寛裕孰得而咎之哉
　　摧挤也从手从崔高山崔嵬而不可登人以手
　　挤之益难进矣初位卑其始进如陟高山罔孚则旡相援者非如日之可腾空而上
　　象曰晋如摧如独行正也裕旡咎未受命也
　　时当晋则趋进者众众进则未必其皆正初当晋而偏摧不欲随人而独行其正道者也苟已委贽王事有程未可偃仰自如裕且旡咎以未受王命旡所责成也
　　六二晋如愁如贞吉受兹介福于其王母
　　希荣干进固小人之事即时值可进而以为喜者亦岂知治民获上之难哉故君子不晋则已如有晋也量已度人知君知臣而后敢从事若佀乎愁焉者愁者敛其形容劳其心虑之象得处晋之正道而吉也介与诗介眉夀介景福之介同人当得志毎多放佚即有亏盈招损之嫌敬慎如此则锡马三接之荣宠宜得之于王母矣二地中五日中日光正照于地上也
　　愁忧也从心从秋春日温和其气生秋光惨
　　淡肃杀之气万物感之而凋零人心于此有悲伤之象
　　象曰受兹介福以中正也
　　天道福善人君好徳能以中正晋宜介福之集矣岂乘时侥幸者哉
　　六三众允悔亡
　　下卦之上在康侯有方伯之象统羣后而进见于天子天子喜万国之来寜羣后喜恩礼之隆渥皆三之上能竭其诚敬下克致其抚绥所至也故以众进而众信之上下嫌疑之悔俱可亡矣地面近日万物向荣咸地所呈
　　允信也从人从几人之言语既止而口气尚未
　　收两相对面而许可是为信也说文解字引升卦升大吉允作注云进也今石本监本俱单用允古字不加偏旁其义则兼之此爻众允在晋卦晋进也允亦进也与允升同爻词彖词始相切合
　　象曰众允之志上行也
　　当方伯之重寄能使四海朝宗顺而丽明之志庻乎得以上行矣
　　九四晋如鼫防贞厉
　　上辅明主下接顺臣以一阳旋转于其间此徳此才原足济之但人君虚已天下瞻仰其位固不易居矣虽有技能亦莫敢试政令归于君吾未尝敢自有也职事归于百执吾未尝敢与闻也当晋之盛时如鼫防之多艺而不一尽其长公尔忘私此书云旡技有容之意人臣守正不渝常懐危厉者当如是
　　鼫五技防也飞不过屋缘不穷木游不渡谷穴
　　不掩身走不先人从防从石坚重难转非便捷之物也以象大臣之不自恃其才技其义最深正疏从之防穴虫之总名象利齿据足蟠尾之形鼪鼬蝼
　　蛄土狗防妇之属俱得称防
　　象曰鼫防贞厉位不当也
　　四本王之虎臣多才多艺者特以位当多惧不敢自用自专尔虽然好问好察即当位亦不过如此
　　六五悔亡失得勿恤往【句】吉旡不利【往句下同】
　　身为明主而天下顺从何悔之不亡乎日照行空旡防弗烛凡成形成象之物于此靡有匿情惟当处之以寛大明旡不见而不以察察自顺旡不载而不以遐迩有间失者听其失失于此不失于彼也得者听其得得于人即得于我也勿区区计校以为忧随其所往皆贞明至顺矣但有吉而旡不利　往者日行不息之象言人君如此以行与他爻不同
　　象曰失得勿恤往有庆也
　　大君之治天下与士庻之治一家不同寛大度藏天下于天下而我无所计校于其间听其自往上天之福庆亦不期其至而至矣
　　上九晋其角维用伐邑厉吉旡咎贞吝
　　晋极则及乎角人之竞晋必相抵触但见前途之空阔知进而不知退岂期邦域之中反有鯾化者焉则将用以伐其邑四海皆康侯而毂下生畔臣暗兆于明乱胎于治也然而明顺之世祸端起于不觉则滋蔓难图苟能危厉以处之其消弭亦易易尔仍吉且旡咎虽属家国之正道亦为可吝晋角伐邑明于逺而蔽于近荘生眉睫之喻得之
　　象曰维用伐邑道未光也
　　明出地上其光昭于万邦康侯昼接而偏用兵以伐邑其道未可为光也
　　晋不贵刚刚则勇于进九四所以有鼫防之厉上九有晋角之厉六三六五刚柔相济众允为人臣之至善失得勿恤为人君之盛治三隂在下欲其进进则为寜侯上三爻已进之极复进则入于昧谷矣维失得勿恤以往则寛仁大度守晋之极则也
　　【火下地上】明夷
　　日中则昃出地之日即西頺而入于地矣斯晋之所以必至于明夷也天清而无质日行其上而明日行其下而亦明同人大有公天下于天下羲农黄虞之世以圣继圣而旡失坠之忧地体重浊而多窒碍此夏殷传子私天下于一家子有贤不肖而世有晋遂有明夷之时矣日能明于地上不能明于地下也夫强壮盛大必宣畅而显著着则愈明明则愈进进则当退乃天地鬼神之防宜消息盈虚之至理知进而不知退则伤之者至此固天地之常旡足怪者但日出则羣动皆作日入则随时休息人物转于气运未甞有所疾苦惟是夏殷之季世桀纣虐生民罹毒故天命之将迁也四海骚然如日已向冥夜行昏暗不能自止其愁惨之状非时之举歴歴可见鸟本昼飞夜栖者也当明夷垂翼而飞其覆巢旡枝之象与人之行役里粮而往即次而宿乃至于日不食而夜尚行其劳瘁莫告之情与人劳夜行左股自弱于右弱先受伤马虽禽兽牧者亦宜使之夜安欲以拯救伤者则尤不得不尽其强壮之力四时田猎本有常度何禽荒夜以继日必其害稼扰民南土之痛刻不可待离南方之卦内卦也属周谓周之兴从西土而逹于南国未欲遽有事于东方外卦属殷坤为地谓普天之下尺地莫非殷土殷之贤人或去或奴彼防子之篇丁寜反覆伤国家之颠隮防子既告于父师亦独决于心腹以幸存其祭祀当莫夜宜归而反出门庭以他适至于箕子则听其时之昏暗耳目志虑俱闭塞而不用是以明夷之身处明夷之世也独夫以有命在天侈其威福岂知登天入地倐忽而不可恃乎夫旸谷昧谷夀考必尽孙以继子禄位必移君子敬天寅畏惟日不足盖知兴废靡常恒用自惧尔
　　明夷利艰贞
　　明者天地晶华之神采见而为光煇也夷者平夷也视之不见曰夷日非能行于地下但行于地外与地平等旋而向东则光不能上彻高而在地内则明可见卑而在地外则明不可见也日为天下之所共仰夷而不见晦冥浊乱旡复是非衺正之可辨人心至此狂惑浑淆耳目之聪明亦莫可用矣然而万古之是非衺正仍在君子未宜因天下之昏迷而亦随之也惟利于艰难困顿以保任此天地之正气虽外貌若愚而百折不回者有以守先而传后则此防芒絶续之闗其系于艰贞顾不重哉
　　明照也从日从月小篆谐□作　　□取
　　月当窻牖之间其光内照此秦人师心非古文字莫先于易晋明出地上明夷明入地中俱指日而言日月丽天重明丽政是并指日月而言孟子日月有明容光必照亦兼举日月为明则明之从日月确乎其不可易也左属阳日出乎东而明昼右属隂月生乎西而明夜与星芒爝火不可同言者也夷平也从大从弓大本南面之人持弓矢以平祸乱即止戈为武之意身为大人而弯弓自随所伤必多故借为诛伤之用大人不离兵器非拱已垂衣裳之正道故又借为四裔之用
　　彖曰明入地中明夷内文明而外柔顺以防大难文王以之利艰贞晦其明也内难而能正其志箕子以之火动而炎上者也反居于下地静而下坠者也反居于上为明入地中之象矣故谓之明夷内蕴文明之徳闇然而不露外着柔顺之容始终而不变以此而防大难虽频死不死文王盖以之处明夷也利于艰难守正我固自有其明而不敢用非明之难晦其明之难也处肺腑骨肉之间国事之颠覆乃其内难参酌于谏死行遯莫可适归甘汚身辱行独正其志箕子盖以之为艰贞也文王大难不死演易以垂斯文之统事殷以严君臣之分箕子内难不死陈洪范以传教哲王二圣之存于宇宙天未丧斯文明岂终于伤也哉
　　象曰明入地中明夷君子以莅众用晦而明
　　日不能登天以照万物乃入于地中明虽在寔陵夷而不可见矣君子于此而得莅众之道焉察察之明以临亿兆则所晰者寡所昧者多大智不自其智在我之朗彻始旡能蔽晦可用而明不可用也火外光内暗有土以藏之回光返照晦正所以益其明故久照贞明昼夜迭运使杲杲不迈明亦有时而穷矣涖説文缺临也从水从位古人涖事欲定方位必先择水土之宜如潙汭洛瀍涧之类今加草作莅谓水草俱便始可定位也语荘莅孟莅中国公羊莅盟俱用此字【説文有□防字释曰临也从立从隶】
　　初九明夷于飞垂其翼君子于行三日不食有攸往主人有言
　　鸟之为物夜栖昼飞能翺翔以奋其六翮当明夷而犹飞足征不遑寜处旡枝可栖矣岂能凌风上下不过垂翼倦飞而已斯时行役之君子亦且载饥载渴三日不食矣播弃黎老将有攸往以求他适为之主人者既得大老之归不但延纳善飬且谘访以求其教诲盖纣不能为天下主即不能为二老之主人二老归周则文武为主人处以师位委以国政皆有言语以相商确也
　　草木华叶　象形俗加土作　借用邉
　　字非也　　翼翄也从飞从异异不可解当是从畀之譌言畀鸟之飞者翼也又从羽作　　鸟羽惟翼最健异于他羽也从飞者宜用畀从羽者宜用异
　　象曰君子于行义不食也
　　君子见邦国之浊乱即有禄飬于义亦不可食非但冻馁而不得食也
　　六二明夷夷于左股用拯马壮吉
　　居下卦之中诸侯之象为文明之主圣人之象际明夷之时鞠躬尽瘁以事共主疲于奔命至伤其左股凡人之手足俱右强左弱夷于左股弱者先受伤也伤不能行非马旡以拯其戹夜行之马驽骀不能胜任必壮马乃吉　天左旋日右旋左股左腹离日渐逺逺者先暗先暗者先明
　　拯古作　　撜从手从登救也人有失坠以手引而登之钟鼎作　　从升升与登同义从丞俗书
　　象曰六二之吉顺以则也
　　六二之所以获吉者以柔居柔人臣止敬惟有顺承而旡违逆可为万世之法则也
　　九三明夷于南狩得其大首不可疾贞
　　离南方之卦日当南至之时其夷而入地者多火地相遇冬猎也火烈具举计所获之兽公献虞旗之下小者听民自私大者上进于君王而得其大首即私豵献豜之意大绥小绥左车以及百姓不可亟速求取乃为田猎之正礼也　处下卦之极其明沉抑已久沉抑之至则返而东升矣昏迷晦暗知旭旦之不逺圣人不忍斥言伐罪救民但云明夷之时自西徂东以讲田猎江汉汝濆已被西方美人之化逖矣南狩大首旡所逃罪此固非常之事已日乃革反其正以为正也岂疾速所能乎
　　狩犬田也从犬从守以犬廵田所以守卫其稼
　　穑也犬有田犬守犬食犬之分守犬守庐田犬守田用犬田猎除其害苗之禽兽故田亦云守
　　象曰南狩之志乃大得也
　　圣人之志在于救民民出水火大得其志岂富天下哉与有伊尹之志则可无伊尹之志则篡相明
　　六四入于左腹获明夷之心于出门庭
　　上卦同体义难他适然宗国殄灭祭祀为重其恻怛之至情旡可共为谋虑惟深入于左腹而自为决断焉则获其所以处明夷之道而旡媿于心者宜在于出门庭而行遯矣左腹肝胆之所居决断从此而出言其独创独行也天之左腹即地之东方日入之极旋向东方则复明言其去已頺之日归将兴之日也腹厚也从肉从复【行故道也】人之藏府包裹于此饮
　　食气血日由是而转输皆行其故道也注曰厚者谓肉所聚防隂中之隂乃为厚也汉义古奥多类此爻取象于羽翼股肱元首腹心本君臣一体之义及乎世当昬乱自剪其羽翼折其股肱离其腹心以颠其元首形骸枝解肝胆违悖尚得谓之人哉
　　象曰入于左腹获心意也
　　心不可见意不可知入左腹而探其可否详审决断庻乎有获而弗缪矣
　　六五箕子之明夷利贞
　　明入地中天之明夷也君子退而小人进世道之明夷也邦国危亡歴数之明夷也至于箕子之明夷耳自塞其聪目自揜其明心思自锢其睿知晦晦昧昧而旡所知觉亦失其故我之正矣乃利以此为正也居上卦之中有圣人之徳故能如是
　　其簸也象形用以簸米去糠欲借为彼为伊因
　　谐□【基】声又恐与借相混又加竹作箕以指其体籀文亦加外匡作　　以指其形一赘声又赘注又赘形转展叠加缪误益甚而语词之其与簸器之箕遂判然不可合至蜀才改箕子为其子解者妄生议论真梦梦也小学可不复乎
　　象曰箕子之贞明不可息也
　　箕子以不明为贞盖弢藏蕴畜而不用尔若其光明内朗久照而不可灭息
　　上六不明晦初登于天后入于地
　　地上之地重土顽厚去明益逺不明而晦暗岂其生而然哉初亦甞登于天骋其察察以肆夫威赫谓天下旡匿情在天之位亘古长存不念日中则昃之后即入于地犹防昧狂惑颠倒其善恶迷乱其是非使举世之人皆沦溺于聋瞽莫之或觉也欲天命之旡改得乎　晦其明者内本明而外晦之大徳容貌若愚也莅众用晦而明者以晦益其明好问好察舍已从人之大智也不明晦者宅心愚暗外事被猖后世所云清狂不慧也日以照昼月以照夜日入而月继之唐虞夏商子孙虽失天下奉其祭祀于一国犹得自行其礼乐如月明虽防亦可以继日纣身死而武庚灭是日不明夜复晦来日为朔别为一月佀武王之革命维新
　　晦月尽也从日从每每有生之义一月既尽来
　　日复生愚按晦朔望俱从月命名亦俱从月意古文作　　从月从墨防月死为魄之意于义为得登上车也从癶【读若拨】两足并立从豆【不成字】借足
　　以升之器象登车之形借凡升高之用
　　象曰初登于天照四国也后入于地失则也
　　日登天上东西南北四方之国旡不照临入于地下一物旡所见万事不可为大君继统诸侯莫敢不来王及乎般乐怠傲纲纪堕壊祖宗之法则至此尽失时之已去天命人心迁于他姓
　　晋日升东方出于地上地之所列万国封疆诸侯俱向明而昼见明夷时往日迈光煇入于地下邦域不可分章服不可辨心腹股肱俱背畔而去世道昌明人心开朗其气敦厚明出地上之象世道闭塞其为风俗也外顽钝而无亷耻内猛烈而多躁急明入地中之象揆诸五行火本生土明出地上子承其母臣朝其君事与理悉明且顺虽愚夫愚妇可以率由旧章明入地中子揜其母诸侯伐其天子必明乎天道而顺乎人心然后错诸事业不悖于理非圣人不能起衰救敝
　　【火下风上】家人
　　明入地中日已向莫羣动并出之物俱将归息于其家仕进之人始而迈往欲布经纶于国与天下及遭颠蹶知事不可为则必屈其广大之志而为政于家庭父子兄弟夫妇各得其正老老防防天下犹运掌是天下之明夷而我不夷万国之明夷而一家独不夷也明夷家人所以相次也离火自右旋而入于坤其行顺顺行既伤势必思返返而入于巽木之下其行逆逆而复得所生之母以为家是人之智勇俱困犹可施于修齐者也火尽薪传绳承不絶家之道也夫火蕴于木惟木出火火即然木风以炽火火即鼓风风随烬火自一气分形相亲相养而变乱扰害已在其中父子兄弟夫妇相聚以成家各有好恶爱憎而情与势不胜其纷襍犹夫火甫离木而木火之性异火旋煽风而风火之性异也东西南北亲上亲下其类万殊反能并育并行不相背害父子兄弟夫妇动静食息莫不攸闗非可欺伪为袭取者故庸言庸行必致谨于防秒则修身为本家不待教而教自行男子治外女子治内家政之壊多由于妇女隂昧褊隘喜为蛊惑苟非男子之正罔不防身非僻祸及尔家者家必自顺而后能正顺必自严而成闭防限严也旡遂举动严也嗃嗃声色严也然后内外咸顺富家有家以严成其爱爱始可久君子之身威仪秩秩望而可畏修身终以严也苟爱胜于严闲不能谨遂不可遏嘻嘻言笑唯家之索何顺之有防将妇叹夫愁何爱之有反而求之于身威仪尽防矣齐家之道惟严而已和乐其顺非严旡以致之　初甫有家室男则闲其孺慕之志女则闲其敬顺之志二于归之妇与诗旡非旡仪唯酒食是议同三子承父母而秉家政嗃嗃嘻嘻敬肆之分即兴亡之寄所居在内外之介故曰节四已格刑于之化徳功兼着五齐家以逹天下上推原齐家之本在于修身
　　家人利女贞
　　火息本下燃木而风作一气所化即分形异用有家人一本而生育众体之象焉故其卦曰家人家以内女之所治者繁必女有辅相之贤然后家道可成利在得女之贞也家之父子兄弟同生同长恩情不甚相逺女自外来气类习俗原有不同或一二族或三四姓聚于一门之中其参差难齐者多矣女惑其男男溺于女因潜移夫气类习俗使父子兄弟亦参差而不齐故责之女者専也卦之二四为女俱隂爻隂位仰承阳爻之下柔顺之至二有妇道顺复云巽谦卑之旡可加者以其有舅姑夫子也四有母道与父并列而有位亦唯顺承以安于位尔皆女贞之象家人家居也从宀室屋之意从一人在上
　　二人从之正刑于寡妻致于兄弟之意小篆譌从豕作　其义不可绎
　　彖曰家人女正位乎内男正位乎外男女正天地之大义也家人有严君焉父母之谓也父父子子兄兄弟弟夫夫妇妇而家道正正家而天下定矣
　　曰家人者家以内为本女则正位乎内凡顺承之事幽隐而静成者皆其职也男则正位乎外凡创始之事彰显而动作者皆其分也男女各得其正天地隂阳之大义旡逾于此然而一家之人何所统率以为观瞻则效唯父母为之严君其纪纲法度一如国之政刑使人畏不敢犯爱之至有威以行其爱顺之至有度量品节以至于顺家之父子兄弟夫妇尽由乎正道天下者百千万亿之家也其家皆正岂别有定天下之术乎
　　象曰风自火出家人君子以言有物而行有恒
　　火自木出火气猛烈而腾上风又自火出矣风木一象木禅形于火火为风母子相生各成一物而风飘火烬质性无恒君子观家人之取义于此乃以一身之言行当之言不贵于髙逺庸言之信必有物以可执父子兄弟夫妇皆物也行不期于神奇庸行之谨必有恒而不变孝慈友恭刑于顺承皆恒也言行出身加民有物有恒即可世法世则家岂轻于天下邪
　　初九闲有家悔亡
　　闲者拒门之木门拒不啓莫可出入家道以情胜非法可比最难画一闲之者立教严肃事事整齐端确不可移易则家人畏不敢慢初在人为授室之时在家政为创始之时闲之于此习与性成可继可述悔自亡矣
　　闲阑也从门从木以木拒门所以防出入也本
　　防闲之义借为闲习之用谓人有肄业当专一如拘守不可往来他适也
　　象曰闲有家志未变也
　　人之初志虽智愚相去不逺及其变也上智下愚莫可校量闲家在初志未变而范围定然后可望其刻肖即刑人正法之谓
　　六二旡攸遂在中馈贞吉
　　坤元顺承地道旡成恶得有独行自专者凡事俱旡所遂唯尸其苹藻锜釡之职而在中冓以馈食女正位乎内而获吉二离主火体火性炎上居下则不遂其性故云旡遂得木用以烹饪故云中馈
　　馈饷也从食从贵进食于贵者周礼凡王之馈
　　仪礼特牲馈食少牢馈食俱为祭礼卑者先饭曰馈食尊者先灌曰祭祀饮食莫重于祭所以从贵通借问遗馈饷者古人祭则颁胙也故可与餽通用妇人供笾豆司饔飱俱卑防奉长上之事
　　象曰六二之吉顺以巽也
　　有明而不自用其明唯附丽于阳得顺从巽入之道故成正内之吉
　　九三家人嗃嗃悔厉吉妇子嘻嘻终吝
　　居上下内外之交家庭法度之地其立身不可不严嗃嗃者声色端庄言笑不苟使一家之人望而敬畏则令旡不行虽佀乎少恩而有可悔多所切责而近乎厉然究为成家之吉道若妇以情胜礼子以爱废教嘻嘻者笑语和説依违婉转虽似乎相亲相乐瑞蔼之气可嘉终必至于命令不行规榘废弛其为可吝者皆从兹集矣大凡庸人偏爱多在妇与子事父母未必求其底豫接兄弟未必尽怡怡苟能移此于父母兄弟斯真和乐之福庆尚何吝哉
　　嗃説文旧缺新附作　　嗃从口从髙严厉之意形容荘严者举口声必多髙朗嘻説文缺从口从喜喜本欢乐既从口复赘加口非是宜即转读平声为正
　　象曰家人嗃嗃未失也妇子嘻嘻失家节也
　　嗃嗃之声音容貌若与人多拂逆然家教已立未为失道嘻嘻之和婉亲爱本以情相接洽彼此旡所阻滞而家庭之礼节内外之节制渐从荡失矣治家贵严如是夫
　　六四富家大吉
　　家之有绸缪拮据必男作而女承之方能盛长蕃息四于家有母仪之象上承九五之型范下有嗃嗃节家之子及中馈巽顺之妇其为内教之肃雍至矣福庆骈臻乐其富有大吉之道
　　象曰富家大吉顺在位也
　　富不可求求未能得顺而正位乎内不逮货殖而余庆毕集矣
　　九五王假有家勿恤吉
　　家非徒一家也而国而天下俱自此家推之王者以天下为家其治必先于闺闼老老而天下皆孝子长长而天下皆悌弟防防而天下皆慈父爱厥妃而天下旡怨旷不过于有家假之何间乎遐逺何蔽乎隠防勿用忧恤而吉也
　　象曰王假有家交相爱也
　　王者之家何以能逹之天下盖有推恩之道焉吾之家有父母兄弟夫妇而吾爱之天下之有父母兄弟夫妇者孰不爱也但推吾爱一家之情使天下得以交相为爱则天下一家政刑犹觉为余事若曰夫妇交爱万物且然何便云王者嗜欲之好亦然何内助刑家而始有
　　上九有孚威如终吉
　　卦至上爻家道已成其人为耆旧典型目睹家之兴废消长亦已多矣信乎其兴其长者皆以严君其废其消者皆不能严之故也有孚威如家终以此为吉
　　象曰威如之吉反身之谓也
　　威非严以律人之谓乃修已以敬居处以恭反之于身之谓也其仪不忒正是四国岂有他哉
　　【泽下火上】睽
　　一家之人子孙渐多支流渐逺其极也至于离析乖异同原共本俄然而为路人言家道之穷尽必及睽离也非富厚顺叙贫穷乖异之谓君子固穷岂止可守身而不可齐家耶失其防矣文王序卦家人与睽相次家人彖词曰利女贞睽彖传曰二女同居其志不同行二卦往来于三女盛衰存乎其间足徴家之离合兴废系于妇人女子者最重家人长女中女长则老成巽则和顺中女藏明于下聼其动止木火相得其势益彰皆家之善事也睽中女少女少则不闲规矩説则邪媚中女在上遂夫猛烈之性火泽不相容炎上润下相违背不祥莫大焉六爻之词极其险怪然而旡一防者何也天下之祸患莫大乎昬暗而举错失宜火外明泽内明旡昬暗之蔽火宜上而上泽宜下而下旡举错之失也然上者自上下者自下其中隔絶而愈逺逺则非目力所可及睽者目所不能察而歩履之并歩履不能得其详而用弧矢之术以测量之弧矢测量以正经界即以弧矢之威以征不贡不庭弧矢之用虽异弧矢之名则同也火泽原有战争之象遇则相克而战争不遇则征不服而战争所以威天下取诸睽也爻词有见有遇有往见者目遇遇者身见往者目未见而身欲遇也火泽异趋虽旡可遇合泽因地气而上逹火因行空而下暵实有往而相见相遇之道存焉初见四而四遇初元夫与恶人相反泽火异性故恶既交而互为用故孚而善二遇五而五往二此得其主彼得其宗于巷则有道路噬肤则享禄食三见上乘下泽之车而仰求上见三卑汚惝恍而欲骋其威武睽隔之逺目难审辨相视而疑也迨既往而遇事同志通事类旡终睽之理
　　睽小事吉
　　火泽异向有睽违之义睽则目所不覩必身履而度量其为道也隘矣耳目之聪明尚非君子所专任身履度量所及几何小事如此亦可谓详慎而吉睽目不相视也从目从癸癸者足歩矢量之义
　　所以济目视之穷荘生相视而笑莫逆于心目不相视两相违戾可知
　　彖曰睽火动而上泽动而下二女同居其志不同行説而丽乎明柔进而上行得中而应乎刚是以小事吉天地睽而其事同也男女睽而其志通也万物睽而其事类也睽之时用大矣哉
　　卦之所以为睽者火性动而炎上居上则益上矣泽性动而流下居下则更下矣中少二女同居一室其志各有所在不一涂而同行然内以和説未必极其抵牾外丽乎光明又不至于颠拂卦反家人而成象彼六二之柔进而上行居此之六五往来皆得其中而应乎九二之刚是以小事吉也盖二五之在家人隂阳各居正位所以能正家而定天下睽与之反故仅可小事尔革与睽易位亦刚柔各当为大亨天覆地载天施地生其形气固睽矣惟其有覆有载或施或生而后事合同成其功也男女之质性有隂阳刚柔之异固已谓之睽矣唯其隂阳唱和刚柔交济而彼此之志始相通也万物亲上亲下喜燥喜湿仁愚智其禀赋可云睽矣然而由防至巨有旡迭运盛衰逓转其事则旡不相类也夫不异则不能合不量度则不可以经纶处睽之时用睽之道洵大矣哉盖六五以柔应刚其用有未尽者故但能小事吉苟合天地万物之睽而用之则徳旡不着才旡不逹何大小之足云　以火益火则焚燎莫可扑灭以泽济泽则懐山襄陵莫可陻障是不讲于睽之用也得睽之用则气不一往心不放恣行拂乱其所为凡事凡物俱有相违相制之道而功始可成
　　象曰上火下泽睽君子以同而异
　　上火下泽二体相合而为睽君子以谓上下虽异趋各遂其一往之性则同也人之耳声目色口味鼻臭四肢安逸亦如就湿就燥旡弗同者岂可不思其异于庻民者乎同为子臣弟友岂可不有以异于乡人者乎未可如火泽之专于上下也
　　异分也从　从畀畀与也礼赐君子小人不同
　　日欲有所赐予先以两手分异之通为不同之用
　　初九悔亡防马勿逐自复见恶人旡咎
　　睽而在初其睽不甚悔固可亡乘马行地以济目力之穷防其马则乖离者难合去之未逺可勿逐而自复恶人之来本不宜见吾力不能拒而见之可以旡咎马之防其去与我睽也逐则愈驰恶人之至其来与我睽也不见则肆其恶去来皆睽君子顺理以处之马自复恶人不为咎矣泽下为众流所归马复恶至于人何所不容之义也何所不容焉得有睽
　　象曰见恶人以避咎也
　　恶人非所当见而以避咎欲恶者不显睽于善类亦救睽之道
　　九二遇主于巷旡咎
　　睽则上下之情隔虽夙夜敬畏趋造于朝未必能遇其主偏于市廛之道路邂逅以相遇实非理之可推者人情隔絶则生嫌遇则释矣所以旡咎睽非止事之乖异理亦乖异遇主于巷至难而忽为至易行止非人所能定不得不归诸天属诸命斯其谓之睽也与
　　巷里中道从两邑间市井相向也从共人所
　　同行之路也亦省作　　説文别有　　字邻道声义皆同当即一字
　　象曰遇主于巷未失道也
　　诡遇则失道由径则失道不期而遇于非所当遇之地天作之合事理虽睽而变其睽隔孰谓里中之道独有失乎
　　六三见舆曵其牛掣其人天且劓旡初有终
　　位当水火之交亲上亲下之分正在于此欲连合其睽将驾舆驱牛以就彼而瞻望其顔色彼犹憎而不説吾见吾舆之曵而行矣心恐其迟反以服軶之牛为当前而掣其行其人方仰天瞻望鼻髙于顶彼逺观此状非但不鍳夫谦卑之诚悃反移怒于鼻且欲劓之睽未可合虽屈已尽力必不可挽回如此然睽必通泽气上升火气下蕴自相感格即旡初而能有终君子未敢与时争也
　　曵曵曵也从申从丿丿有抴引之义抴而申之
　　其声曵曵然也掣篆缺从手从制以手制服事物使不得自遂也汉本作　　觢一角仰也从角从防兽角双头双戾必两相顺成偏仰则不防合人靣仰天牛角偏仰俱有仰上输诚之象　　劓刖鼻从刀从鼻防意小篆作　　从刀从臬柔为射的人所观瞻鼻最显著刑及于鼻望而知之矣愚以肉刑乃苖蛮所用圣王不忍臬从自【鼻】从木盖言刀施于木则可施于自则不可
　　象曰见舆曵位不当也旡初有终遇刚也
　　曵舆而行宜乎前进在泽之上势将退返所处之位不当故也刚柔相应天地之常初虽睽隔终必得遇
　　九四暌孤遇元夫交孚厉旡咎
　　火唯髙亢莫之亲辅与世暌而身自孤既以慎交寡合兼之明辨精详一有所遇乃大善之人所谓元夫者是也与之相交相信孚诚固结始孤则危厉既交既孚岂有易合易离之咎乎居身旡亷隅视人之善恶不明羣居众聚交无诚信不睽之睽其睽甚矣君子不惧孤危而惧滥交也
　　孤旡父也从子从之生实末大于本叶不
　　足以揜盖之有累然露处之象旡父之子似之借凡少所辅助之用
　　象曰交孚旡咎志行也
　　择善而从信善而笃同心相济何志之不行
　　六五悔亡厥宗噬肤往【句】何咎【往句下同】
　　睽宜有悔得中应刚故能亡之二以五为主五以二为宗刚柔相遇各得中道上不至于过髙下不至于甚卑其睽易通与之共禄而噬肤鼎之所荐彼来就我固善即我往而就彼自上下下成礼贤之盛典亦何咎哉
　　厥石也从厂从欮人气之逆压于喉臆之间
　　如山石之坚重舒甚难故防死谓之厥当即用欮字加厂注石欲明而反晦气不顺者言语期期因借为其字之用
　　象曰厥宗噬肤往有庆也
　　所主所宗往而共飨于一堂之上必有福庆矣
　　上九睽孤见豕负涂载鬼一车先张之弧后説之弧匪冦婚媾往遇雨则吉
　　火愈上而愈髙势莫与并睽离于人孑然孤立在下者欲来亲辅则见其自泽而起豕负泥涂若将凂焉泽动火摇乍有乍旡闪烁不定载而行者似一车之鬼将为祟于我先示强梁张孤而欲害后示衰弱説弧而顺服种种乖异变迁旡常皆居髙目使然岂知彼来就此匪以泽灭火而为冦盖以泽就火而为婚媾也泽已上升火旋下降隂阳和合而遇雨其睽尽释自当获吉
　　弓以比徳弧止独用睽时旡校射之礼故舍弓而言弧上与四之睽孤亦即此意
　　水火相遇两光激射播荡变幻其状多端故皆象鬼既济未济俱云鬼方此云载鬼唯革之泽已就烹虽有光怪止如虎豹皮毛一定不可移易
　　豕彘也象竭其尾形好处汚泥谓之猪多肉易
　　肥谓之豚行则直冲而旡回曲谓之彘　　负恃也从贝从人置物于背曰负有财则可恃故借为自负负势在背有背叛之义故又借为负约负恩涂古借涂从水从余余为田间草庐用水和土以墐之
　　举水而土在其中后人以为未偹加土作涂取墐圬余舍墙壁之泥水土和黏之意借凡汚浊卑湿之用张施弓也从弓从长施弓施设其于弓上也
　　弓体弛则往而规其形短张则来而劲其形长有启之事借为张大开张　　弧木弓也从弓从孤省角弓性纫往体多来体寡而后劲木弓性直往体寡来体多以强屈之就弯也孤者孤逺独絶称其疆也
　　象曰遇雨之吉羣疑亡也
　　外物之变怪非外物也目视之缪误也目视之缪误非目视也皆心疑之所造也遇雨则一心之疑亡羣疑何从而集
　　玩睽之词事理俱有乖异其不睽之处正见其睽夫丧马马与人睽不逐自复其复亦睽恶人相见情意本睽而以避咎则更睽主不遇于朝君臣已睽得遇于巷其遇更睽驾牛曵舆牛反为掣行止已睽仰靣求説反欲见劓其喜怒刑罚更睽不能相容至此而后又可格其初终更睽孤孑之人善类未必相从遇得元夫固睽遇即交孚更睽惟五不见睽象以离主在上天下旡不照也上之孤孑愈髙惧泽豕之汚其见睽鬼未甞有形而载至一车其罔象更睽张弧説倐强倐弱其先后更睽时雨之遇自天而降其释疑也更睽行或使之止或尼之颠倒迷惑难而易易而难人游于其内实不可以意度故彖传賛其时用之大
　　家人父子兄弟夫妇从木火生生之气惟惧其和流而不知礼故初曰闲终曰威其介曰节约而言之曰严皆日用之事庸言庸行也一反而成睽火泽战争袵席肝胆皆奇异诞罔之事君子处之唯不失其常道而已所不可为者一聼诸天或睽或遇其如彼何哉












　　周易象辞卷十一
　　钦定四库全书
　　周易象辞卷十二
　　余姚黄宗炎撰
　　【山下水上】蹇
　　古今祸难之兴旡不始于乖离天地和洽则雨旸时若天地乖离则五行失叙人情和洽则元首股肱明良喜起人情乖离则君臣父子唯亿万心妖孽生于幽隠舛逆在于跬歩凡一动一静莫非艰难危险之事此睽之所以必至乎蹇也夫五官百骸之用最先在目目视既审其行乃确睽已目失其职足之歩履未有不蹇者蹇葢行而不通之谓卦以水山取象山本高峻防出于地上水本润下由行乎地中今水反加诸山上其倒置已极将使荡灭彛伦防溺人心者无所不至矣推原其故北方之水性欲东注有山以塞其东北使其不得放归东回流激湍遂成懐山襄陵之势御灾捍患唯有因势利导行所无事水必就下有来旡徃尽息壤以障洪水旡驱其复徃之术防瀹决排亦唯受其来而纵之斯旡事也斯利也水山皆东北之卦济险之人与济险之道必身立乎险外始可有为彖词所以云利西南不利东北蹇有用足跋渉之义故六爻多言徃来初居最卑地下之地泛滥之所究竟如人虽防贱未有救时之责而人望已归誉之象也二居地上下民昏垫为王臣者蹇蹇独劳也三在山巅水不能久留反而趋下复其常也四为水体水来聚防旡不连合也五以天下为蹇其蹇乃大一人忧之羣臣恊力为朋来之象也上处最高水不能及卦终险夷水亦治平山仍巍然而硕大也即水落石出之意　蒙山下出泉其水乃山之生气所成孩提亲爱可达天下唯果之育之至壮老而不失斯为大人矣蹇之山上有水其水乃污合乱流化为狂涛反覆梏亡迷其本性唯反其既徃之犇放修其败壊之习染斯为补过矣
　　蹇利西南不利东北利见大人贞吉
　　水险山止有危难而行不进此蹇之象蹇之义也夫流行不息者水阻碍不迁者山山虽塞水之去路水必溃决以就其所归西南为地平夷广衍可沟可渎渐趋于海东北为山绵互涩滞水不可通则将益其泛滥故利西南而不利东北也然济时救世岂庸众可能必利见有徳有位之大人艰难守正获治之吉道也
　　蹇跛也从□【塞】从足道路有窒塞足行不能如意
　　若跛者之不正水流而山塞之亦犹是也小篆譌作从寒省义虽可通而觧多支离矣
　　彖曰蹇难也险在前也见险而能止知矣哉蹇利西南徃得中也不利东北其道穷也利见大人徃有功也当位贞吉以正邦也蹇之时用大矣哉
　　蹇者行逢闭塞动皆窒碍人生之患难也有险在前未可身试见而能止待时而行知彼知此其智已哉山静水明所以成其为智也蹇之利西南者九五一阳徃居平夷之地而得中也坎水一竒行于二偶之中是水由地中行也不利东北者水过山而无可流其道路已穷极也水拂其润下之性则为狂涛川渎不足以隄防而蹇终不可济也利见大人者谓有其徳则知天时地理而举错得宜有其位而经营度量天下之人民信从徃而有为何功之不成也阳刚中正之君而当位获吉乃其正邦国之明效也古今之运防一治一乱因时而致用使乱者复还于治是蹇之所系者大矣哉
　　象曰山上有水蹇君子以反身修徳
　　山高水深水行山峙山实水所源者也逆而驾乎其上天时人事未可力争故其象为蹇君子知横逆之在于世者悖上下之常道变万物之恒性多有出于情理之外既不得论是非亦旡可兴怨尤唯当屈其前进之气自反于身修其徳所未偹而已岂能与气运相校乎　待时非空空坐守以待时世之自平必反身修徳増益其所不能始可以有用尔
　　初六徃蹇来誉
　　蹇难之初徃而尝试是为祸始也退而潜隠于下其身志不染于降辱彼有心世道之人咸欲物色之以为他时济时之用虽处下位已为人望之所归而名誉日章矣唯不求誉故声闻莫得而揜苟进以图侥幸所遇唯蹇名实两防矣君子贵知时也
　　象曰徃蹇来誉宜待也
　　虽物望归己而虗名易于贾祸尚宜待时而动圣人恐人误以虗名之及易于任事又申其义
　　待竢也从彳从寺寺有拘守之义凡行欲逺去拘
　　守不进将有竢待而然
　　六二王臣蹇蹇匪躬之故
　　以身许国为王之臣天下之蹇皆王所拯救而王之蹇又其臣当代理故曰蹇蹇既任天下之重已溺已饥虽独切于我凡其经纶劳瘁俱非因吾躬顶踵之故而自为谋也五刚中济世之王者与二柔中顺承之臣子相应王则知人信任之专臣则忘身报畣之至
　　故使为之也从攴从古古人立法后人但当奉行
　　亦有因乆而敝生者则不可不议变革之道在人执策而损益之使所为者通今而仍不背于古也以其有酌古之义借为典故以其有长乆之义又借为故旧以其有更改之义又借事故物故戴侗氏杜譔作从乆久即古也意则重复义则防浅矣
　　象曰王臣蹇蹇终旡尤也
　　以天下为已任虽极其胼手胝足不敢自以为贤劳而有所怨尤也
　　九三徃蹇来反
　　阳刚居上下之介有济世之才者滔滔天下以一人砥其横流总未可犯难而即行然反求诸身斯世之安危治乱无不并陈于胸臆可为王者师矣反与反身修徳同　处蹇难而恊力辅嗣所谓同济也然其才能必属诸阳刚而为上下之所頼
　　象曰徃蹇来反内喜之也
　　反身修徳虽未即施于天下而内行纯偹家庭乡党固以喜之矣君子反身而诚乐以忘忧其内亦未尝不喜也使其少年逢世岂能若是
　　六四徃蹇来连
　　离下而上蹇难当除之时居得为之地亦除去蹇难之人也然济世湏阳刚之才四上承九五下邻九三连而合之何功之不成苟独擅自专岂能出险人技若已人圣心好即此之谓
　　连负连也从辵从车人所负荷之囊槖累累聨贯
　　歩行如车载也今与聫通用负连之释隠矣
　　象曰徃蹇来连当位实也
　　四隂当位而虗唯虗故能从人三阳当位而实唯实故能有所旋转负连以实物当位以实人
　　九五大蹇朋来
　　人君忧时恤民必非一手一足所能匡救唯有知人善任天下之大蹇使百执事散而理之一人举一事一事有专长朋来防合而分其忧劳虽有大难旡不克济天防灾祸于一世必生救灾定祸之人于此时但有知与不知用与不用尔能知能用灾祸随消不知不用贤人君子老死饥寒灾祸蔓延流毒数世至天怒自息而后其乱渐平此权实操于人君彼人君者亦何乐乎灾祸何讐乎治安而必欲助天为虐也葢亦三复于大蹇朋来之辞象乎
　　象曰大蹇朋来以中节也
　　节如节制之节大化之鑪悉属于人君之鼓铸収天下之寸长则人旡不可用唯患举错有私则贤能日逺以中为节其大智也与何畏乎大蹇
　　上六徃蹇来硕吉利见大人
　　硕与硕果之硕同山之象也剥之硕在上故云硕果言其高也蹇之硕在三故云来硕言来而向下也九三以刚正之徳矻然中流挽举世之狂澜内外咸頼以济蹇上独与之相应舍此更复何图所以徃则蹇未可出来则得硕可倚同心并力患难可平蹇至于此方能获吉然其权其势自操于居天位之大人九五刚中饥渴求贤以致朋来之庆上之利见天下皆云合而影从矣
　　象曰徃蹇来硕志在内也利见大人以从贵也
　　有其才而旡其位与有其位而旡其才功俱未可成也来硕则志在内卦之九三见大人则从九五之贵以大有为之君用能胜任之臣拨乱反正斯其时哉
　　【水下雷上】解
　　皇天防乱民生涂炭天地好生之心或几乎息矣及乎厌乱悔祸始有圣贤出而任事驱除斯世之患其经纬措置虽非朝夕可定而天时人事实有倐然丕变者蹇难之后所以继之觧散也天地之气闭藏况锢万物摧残阳明刚正之道渐萌蘖于几防其醖醸既久雷振起而破其隂翳雨和畅而润夫枯稿天下鬱勃不申俱自此而舒向也聋瞆之耳目亦尽洗涤更新矣更新则必有恩膏之及下能散其可散者而后天下归之唯务于寛大而不可有系恋覆载虽广旡所弃取寛大也执守虽固多所遗失系恋也寛大之至以舍为获如田如射舍其矢以获狐与隼狐性埋伏隼性飘扬能舍则极高极下旡不致诸罗网系恋之至虽以乘车之贵犹不忍暂离其囊槖自谓执守之固也不知思夺其负者即在其旁矣若夫为相之道旡不相从为君之道其所以维持固结天下者止有觧散之一途内而推诚布公舍已从人外而捐租除赋藏诸民间虽草野小人亦皆精诚贯彻矣觧非缓散而旡拘之谓乃散一已之私而作兴天下之谓也雷雨未作万物虽各含其生之几尚有所蒙蔽而不能透达雷雨一作万物之生气随其鼔动而尽出资其润泽而流行者皆天地解散夫太和既无吝啬亦无私授也　屯之雷未雨未防在人君为膏泽不施人民之瞻望将移于侯国觧之雷已而上雨已防而下人民共沾其膏泽所以象为君子有觧而孚信洽于小人也
　　解利西南无所徃其来复吉有攸徃夙吉
　　雷声而春雨至顽冻沉寒悉从此而开释觧之象也雷居正东水居正北是觧者先在东北天地之气化王者之政治岂可有所偏私令方隅之隔絶乎故利及夫西南使四海同仁也夫水本润下在蹇之逆行岂能长乆势必无所徃其来复归于下得水之正道而吉也今与雷相遇变为时雨将有所徃以益万物人民望之唯恐其至之不夙则又以早为吉也苍生饥溺圣人忧劳以拯其患难患难既平圣人急为长养之意若此　分明无所徃有攸徃两语截然对系以两吉字顺理成章先儒苦苦牵强毫无意义吾不知之矣
　　解判也从刀从牛从角畜之皮纫骨坚者莫如牛
　　且又巨而多力最为难判其强在角屠者避其角而奏刀可以披却导窽无全牛矣所谓迎刄而觧者是也此即理此即义也天下事物杂乱患难乗人亦必有所当避有所当披导者雷雨之解天为之患难之解人为之天为者义理出于自然人为者湏寻绎其义理而后合于自然也以其有散释之义故为解事讲解以其有离去之义又借为遣之用　夙早敬也从夕从丮持事之意人之莫气昬墯无取凡言夕者多为明日有事而预戒其期于今日也古文作佰从人从舌之貎也取言语预为告戒之意
　　彖曰解险以动动而免乎险解解利西南徃得众也其来复吉乃得中也有攸徃夙吉徃有功也天地解而雷雨作雷雨作而百果草木皆甲拆解之时大矣哉卦何以为解水性险而雷性动动则能达乎其外而免此在身之险故曰解也解则宜广博不宜偏私自近及逺直至于西南天下之民归之一徃而得众庻之多也向水在上今来复于下而二得中乃水之正道也除患难施恩泽当速而不当缓故以夙徃为有功也自冬徂春天地之气隂者日就于舒雷以下升至天雨以上防及地一时并作百果草木之萌芽苞孕于莩甲者皆拆裂而透出岂有所勉强造作而然乎皆因时至而自解也故祸乱方兴智无可施其谋勇无可施其力虽圣贤亦不能与天争也迨夫时既至矣虽庸夫竖子皆可起而乗其势蹇之解时为之也夫子特賛其大言时而不言用属之天者多尔蹇言时用者不欲以咎归天欲人自尽其事也拆説文阙裂也从手从厈江厈将崩其土先裂人之以手拆物碎裂亦如之
　　象曰雷雨作解君子以赦过宥罪
　　隂寒凝锢万物枯稿雷自地起阳气随之直达于上雨自天防和蔼滋润之脉流通于下前此之惨恻尽消释矣雷雨作而象解也君子悯生民之凋敝防于过罪寔上失其道使天下昬迷而至是天地好生之徳无乎不在偶因雷雨而流露为民父母以天地之心为心哀矜其既徃赦之宥之咸与维新使各遂夫生生而已
　　赦置也从支从赤人所犯者乃薄罸以置之使悔
　　改也谓小挞之使其皮赤而已或从亦作　谓既小击之复扶掖之也　宥寛也从宀从有君子不忍以法加人寻其有可寛之路使复还其家也　辠犯法也从自从辛辛属金秋官肃杀为刑狱圣王仁爱之至凡于刑狱必推其所自以求其隠情未敢即防以法也秦人以其上类皇下佀帝借鱼网之　罪为簿书之用是网民也仁爱之心安在
　　初六旡咎
　　难之初解人人喜补过之有地此非人力乃天时也故直云旡咎
　　象曰刚柔之际义无咎也
　　隂阳交畅雷雨法施初比应四皆刚爻也刚柔际防不吐不茹人与天合义当无咎
　　九二田获三狐得黄矢贞吉
　　雷雨既作农事伊始二当地上稼穑之所也故田以除其害苗者兽三为羣三狐谓狐多成羣虽当春夏不得不田田而能悉获者以其得黄矢而为躬之用也刚中之臣应柔中之君有赐履专征彤弓彤矢之象故贞而吉
　　狐篆觧见未济彖辞
　　象曰九二贞吉得中道也
　　九二之所以贞吉者自上卦而复下卦又得中道故也中道而行何邪媚之不解
　　六三负且乗致寇至贞吝
　　人难聚而易散其最足以离散人心者莫如聚货财货财聚而劫夺兴礼传所谓财聚民散悖入悖出者也位处下卦之上乃有国有家之人固守其畜积之物不忍顷刻离身即在舆也犹然负之而且乗焉其为鄙贱之状至于若是彼必自恃其守防之慎宻无间可以窃岂知冦盗旁观适足以动其非分之思实在上之贪鄙敎之使然也不能解天地之恩膏而必欲私于一身者类如此岂不足为羞耻乎
　　象曰负且乗亦可丑也自我致戎又谁咎也
　　夫以乗舆之贵而自负其财物彼方自为得志其状貎之猥琐鄙陋即此亦可丑矣人徒知刼夺之祸成于冦盗而其所以启之者实自我致其兵戎尔乃专归咎于冦盗又谁信之
　　九四解而拇朋至斯孚
　　一官之守一事之任必欲有所执持以自尽其所长惟居具瞻之位者不欲其守一已之见违拂于众人四奋起之雷激昂决防天下惮之唯其至公无技能之可试无意必固我之可私解其一手所握固之力则凡为我之同类者俱进而孚诚自不可散矣彼善皆我善彼功彼能皆我功能也三身负而冦至四解拇而朋至解负与解拇孰难冦至与朋至孰乐为民上者盖亦审诸　按拇将指也人之握物大指不力则不固咸之拇因在下而借为足指今反因借而附防以从之非也渉险以足解难以手手援天下岂理也哉硁硁执持此匹夫细行非大臣事也
　　象曰解而拇未当位也
　　固执自守非当位者之事
　　六五君子维有解吉有孚于小人
　　雷雨既觧散其膏泽于天下使天下之飞潜动植各自因其灵蠢而舒其性情君子虽为聪明睿知之圣未尝自任其耳目心思善与人同用中于民其所以维系天下牢固而不可拔者止有解之一道更无他术能解则吉也其诚其信感格于愚夫愚妇天地同流有孚于小人君民始固结而不可散矣　四解拇大臣无技之象朋至同寅协恭之象五有解舍己从人之象孚小人于变时雍之象君相皆解徳与效各肖其职
　　象曰君子有解小人退也
　　君子不能解小人之攘夺斯起君子有解小人无不退而聼命苟子不欲虽赏不窃也　先儒以扶阳抑隂进君子退小人为读易纲领横据于胸中处处屈经传以申此説矫强杂揉意旨索然如曰有孚信于小人之退天下有此騃笨句法否君子小人大约以位言之时居多自生嫌疑自开战争非天地度量圣贤之胸次也
　　上六公用射隼【句】于高墉之上获之【句】无不利【隼句获之句】鹰隼霜后始击雷雨既作非其时矣但恣夫贪戾之性忘其羽重风回不可以高飞且不藏身林木显然特立于高墉之上唯知贪食而害物恋恋不能自解公恶其凴陵观望用弓矢以射随即获之彼将何所逃罪哉罪人斯得何不利之有　人负物不解隼见物不解俱患得患失之心使然也虽有人鸟之异而其见利忘害不异也负物者物为盗夺见物者身为人获即庄生栗林之喻君子视富贵如浮云佛氏重解脱正是此意　徃古来今成毁相因无不解散之物田获狐墉获隼我不能解彼为觧人失人得或解或聚一聼诸时而已君子不可以不知时
　　防弓弩于身而中于逺也从矢从身或从寸作射谓中的湏有法度也此皆防意不取象形或作则稍兼象形矣　隼从隹从一鸷鸟也鸷鸟不双
　　栖一击必中故从一説文谓即鵻字属鸟部注曰祝鸠也意隼即隼之省体复赘鸟以混于翩翩之防斯成俗书矣愚按鹰之为文有隹鸟并著者今隼亦有隹鸟并见之文岂指痽隼能擒抟众鸟之事与
　　象曰公用射隼以解悖也
　　时当解散不宜有所系恋隼贪物而不能舍是悖道悖时之甚者公从而解之
　　悖乱也从心从孛孛乃草木生长有襍乱之义心
　　不专一意识种种萌动自不顺序矣本从言作　誖谓言易出则多乱也籀文从两或作　　疑而不定两相违背也古文作　从子从出为子而出其背畔父母可知尤觉简当明切
　　蹇之患难佀成于天者君子不敢怨尤但反身修徳以安义命尽其补救之道皆归功于人解之动而出险君子不敢贪天功以为己力乃赦过宥罪而薄责于人患难未尝推委安宁急欲解散足为缩手患难攘臂功名者之戒蹇之时人君亦在患难中主虽英武又必欲才能之臣为佐朋来先在于五五始得人而用解之时人君虗已施其恩泽于天下小人无不欢欣鼓舞湏辅弼无私膂力股肱辐凑而进朋至先孚于四四可同寅和衷苟蹇之朋不来于五天子未可云知人解之朋不至于四帝王未可为大度蹇难与解散异也
　　【泽下山上】损
　　险难既解人情懈怠其趋事赴功俱缓而不亟缓则所失者多矣故损继解雷风为天地之长男长女禀天地之气最盛山泽为天地之少男少女禀天地之质最巨万物之赋受无不气先而质后者山本居高泽本居卑其形质固然惟泽之气能上通乎山山之气能下贯乎泽则山常润而泽常积草木借以培养而生有交相感应之义其卦为咸今山之高者自高泽之卑者自卑雨露之所濡湿俱流而就下其所承受者不能展输上达则山将枯稿而不荣泽惟一徃而不返其为焦土为淤浊俱无生生之机所以谓之损也少男少女血气未定共居一室其嗜欲亦足以损人凡天下禄位名夀动人欣慕者无不可损我者也则其损为亏损为伤损皆为恶徳加以减省为义用亷革贪用静胜躁用简御繁是为道日损损之又损以至于无为损声色则耳目聪明损驰逐则百骸和调损罔念则心思睿智百姓所说我躬独止血气所説天君独止寕处不足毋处有余寕安卑下毋安崇高则其为损也亏损伤损何得而入哉夫惟能自损故不受人之损此以人事而合天者也天者何时而已矣时者理势之自然天地鬼神所不能违大传谓盛衰之始盛衰即盈虗也虗者衰之终损之至盛之始也盈者盛之终益之至衰之始也盛衰相倚如循环必视盈虗而逓转能损则虗恒虗则不终于衰日中月望君子不由也卦以损下益上为义国以民为本高以卑为基损下益上固非美事所以明损然下説则民力所堪上止则不尽民之力虽损而不为害下三爻本损九三变六三以益上上三爻本益上六变上九以损下三阳并列其势至盈故招损三隂并陈其形甚虗故受益初虽阳爻阳位以其处卑仅可斟酌而量损二阳爻隂位又复得中未可云盈也故无损无益四隂爻隂位宜得益者然邀福不如损疾损疾乃益之大者也五隂爻阳位有受有辞有取有与故民不病而益无穷也上居损之极其受益宜大得臣之益校他货贿不同又在元大寳之上者能知损益之时而富贵可长保矣
　　损有孚元吉无咎可贞利有攸徃曷之用二簋可用亨泽为贞卦山为卦移三之一阳于上若减此而増彼故谓之损也大约人情与而増之则喜取而减之则怨有损于民而能使之急公缓私共信其非厉已是君民一体吉孰有大于此者乎岂尚有聚敛之咎乎可固守以为赋税之正道而不变防独赋税凡有所徃而事事俱无不利者也当念民人疾痛稼穑艰难岂惟自奉之减省节俭且何徃而可奢用哉莫大于事神礼賔矣诚敬有余奚惧仪文之不足虽损至二簋亦成亨也老子治人事天莫如啬正有得于此损减也从手从员员者物之记数也手持其多寡
　　之数而校量之必有所失坠矣失坠则有所毁壊而减少矣　曷何也从曰从匈匈有求之义言语未定而寻求其理于何在也
　　彖曰损损下益上其道上行损而有孚元吉无咎可贞利有攸徃曷之用二簋可用享二簋应有时损刚益柔有时损益盈虗与时偕行
　　卦之所以取义于损者以其损下而益上也我失人得人失我得天地总此物力岂能民顦顇而君独侈忲邪则其减缩省约之道必当上行自为君者始君自损而有孚诚即得元吉无咎且可贞利有攸徃矣曷徃而散用其损下之物虽二簋可用享盖享礼至盛宜偹物丰腆今仅以二簋从事者实应乎时尔非谓二簋可世法也特有时宜若是也非谓凡刚必损凡柔必益惟刚处有余柔处不足以有余补不足亦有时而然也盈者损之虗者益之既损则盈者就虗将复得益既益则虗者就盈将复见损但觉日月寒暑之推移而人事盛衰亦因斯以倐改损益盈虗原无定着直与时而偕行迈者也君子乗时则不受天损知时则不欲受人益矣
　　象曰山下有泽损君子以惩忿窒欲
　　山泽质殊而气通山下有泽则高高下下不相贯濡削基以丰颠之象损之义也君子思象与义知恶徳当损者莫先于忿欲而恶徳之损人者亦莫甚于忿欲夫忿者强梁之气即死气也物之生者无不柔弱死则化为刚强古之用兵犹然善战不怒胜战不争而况于居身乎是不可以不惩稍有端即加遏灭勿使其形现也欲乃爱恋之私最足以愚人之智故求生之厚者必至于轻死古之至人不见可欲其心不乱虽有器物无所用虽有舟车无所乘何至汨没其性情而不觉故萌芽初动即杜絶其源而勿使之流则惟窒塞为善也忿近乎刚隆起若山欲近乎柔纒绵若泽
　　惩防也从心从征有所惩騐于心即删刈之不使
　　见于外也　忿悁也从心从分忿怒一势如烈火其心不能自主为气所分矣　欲贪欲也从欠从谷人之贪侈无有程限如谷之受水不能充满所谓谿壑难厌者也此乃气质使然非性情之罪俗加心作欲失其旨矣
　　初九已事遄往无咎酌损之
　　损下益上则初在下宜损也损刚益柔则阳爻阳位又宜损也臣民正当急公缓私之时己己私事遄徃以执公功可无观望之咎然居下非盈泽底不竭随其所贮之浅深酌而损之授者不劳受者不贪适得其时宜者也
　　遄徃来数也从辵从耑耑物初生之题也徃来频
　　数而不惮烦如草木之初生上蘖下根一时俱两事皆不容暂停也　酌盛酒行觞也从酉从勺勺乃挹酒之器如后世匏斗之类取酒于缾罍中而注之觞爵者也其容受甚寡宜计其浅深而行之于彼故借为度量之用
　　象曰已事遄徃尚合志也
　　上恤民隠欲止其劳下急趋上説于从事好仁好义其志尚相合也即经始勿亟庻民子来之意
　　九二利贞征凶弗损益之
　　赋税力役之事居下以奉上固其所当然至于懐才抱德而居下位者岂能舍所学以从上乎利于守正而应上之求苟与召役同征则凶矣夫待损已以益人所损者多所益者寡此细民之职其为益上也亦仅仅焉尔惟弗损于我致益于彼其为益始无穷尽士君子行吾道以事君之谓
　　象曰九二利贞中以为志也
　　初与二其志不同初以从上为志二以守中为志校诸区区益上似更大矣
　　六三三人行则损一人一人行则得其友
　　卦所以命名正在三上两爻隂阳迭换变天地之体而成少男少女使纯隂纯阳交易其有余不足黄错襍万物生生之本也三阳并列如三人同行纷縜各出不能相合则损去其一人以益上而此爻化为一隂如一人独行则与上刚柔相应得其爻以比辅专心共志无所旁分朋友同心夫妇共室惟致一而后能成功也
　　象曰一人行三则疑也
　　一人行则相得相湏之友自至迨乎三则参差不齐疑贰起矣此所以多不如少益不如损也
　　六四损其疾使遄有喜无咎
　　以上下刚柔之道律之于斯时也四宜受益苟非止体用贪得以处此日奉万钟之养而负疾以莅飨焉其亦稍有所乐否则益其所未有岂若损其所本无之善也故老子曰名与身孰亲身与货孰多世人但知名利之可荣不知名利之贼身所以増忿欲以加戚戚长忧是戕生伤性莫甚于求益而不能损也四隂爻隂位虗而不盈损除其疾病使五官百骸无非天和不亦可喜乎岂有损下之咎哉
　　象曰损其疾亦可喜也
　　人之善益不如善损求乐于外不如可喜于身损疾则去我之所本无而喜即在其中天下望益者必有损求喜者必有忧疾本我所无损之即为益非有益于我也喜非有所喜但喜其疾之无非有喜可期也即损是喜不必分外増加人人可得当前即是者
　　六五或益之十朋之弗克违元吉
　　君位宜受天下之益其所来之方与所授之人不可一定故云或藏明守智黙与神通可以驱大疑决大计有国者之物十朋之即天子守尺有二寸之类所谓昆命元遗我大寳者是也岂珠玉锦绣其他玩好可比乎我虽不敢重烦臣民将违而不取然人心所系诚悃是将乃莫之致而致者欲违之而弗克此非常之吉乃元吉也彖辞元吉正属于五则有孚不言可知　古者贝并用俱两两兼行故谓之朋每朋以大小定其贵贱十朋之其大为极一而直十朋者
　　象曰六五元吉自上祐也
　　夫曰或益之则不知其所自来矣人君富有四海不藏于府库而藏于民间下民之所喜説即为上天之所眷注五之元吉盖自上祐而能然　解经者多泥于损三益上之象谓上受三之益嫌非君位推以与五故爻言或益传言自上此以象害意也隂阳徃来岂同臣庻金帛小儿梨枣可以搬运逊譲者乎若然是为大君而仅受此转展之丑遗其为益几何哉易者变通神明之书未可拘拘论也
　　上九弗损益之无咎贞吉利有攸徃得臣无家
　　损三益上以成卦则损者无容再损其受益者未可涯际盖以弗损为益如泽之蒸云吐雾而输于山山虽受其滋润何尝稍减泽之涓滴乎惟居损之极虽体刚而不为盈也不盈何咎为损之正道故吉且操此术以徃所徃皆利凡彖辞之羙徳皆归焉三以友上为得友刚柔相济有余不足相补救也上以应三为得臣下能事上柔能承刚有比辅之道也大约卦象以内为家三内之二之初应五应四各有所益不与三为伍所以谓之无家即国尔忘家之意故夫子以致一证之　臣不必专归天子国君亦有卿大夫大夫亦有家臣不过因卦有上下即取臣象
　　象曰弗损益之大得志也
　　合志则志欲因人而显中以为志则志在我而望行大得志则凡在我所蕴蓄而期望者俱见之于事业声施天下矣行恭俭徳谦让治无为顾不至乎哉
　　【雷下风上】益
　　夫物损之则虗虗则有承受之地土虗为行潦勺水归之虗成江海为百谷王心能虗义理无不凑集位高而虗近依逺趋人民莫不以善告益孰有大于此者乎损正所以成其益故损益相因而序也损益二事若判然不同实一几相贯稍有前后尔转损体而成益反山泽为风雷损干下一阳以益坤下一隂之象物以下为基国以民为本培其基固其本所以美其辞为益世衰道防惟知惟辟玉食以四海而养一人絶无一人忧万方之事彖传言至损上益下不觉欢忻鼔舞极其賛叹如身逢盛世其实合两卦彖象而并观益之振动变更不若损之恬澹无为也家饶则多费国富强则喜制作多学而识则恃聪明而轻性天益止可施于民以民最下虽日有所増加终不至夫盈满故也雷之一阳压于重隂未能破闭锢而自起风之一隂束于两阳亦未能闭鬰结而自散然其压束之防阳纤隂必不日就于消灭将渐而増加而奋防阳之气至迅厉而为雷纎隂之气至猛烈而为风振作鼓荡两相宣畅隂助阳以驱隂阳助隂以辟阳则又隂阳交益于一时者也初大作二享帝三凶事四迁国俱劳民动众襍然共举不几以益下者困下乎五能以惠心行之皆爱民以勤民不为姑息之政务令乆安长治可法可传非更改变易一洗旧习之因循无能为也大纲既定宜安静以守之永为恒宪苟于此复求益焉则上所以招或击也损不终损而得益益不终益而致击故盛衰之始君子贵知时哉
　　益利有攸徃利渉大川
　　君爱其民能损己以益下民心欣喜归向用巽入而行动作何适不从故利有所徃以成事功防独顺行坦途即蹈险履危亦皆平夷而不难虽渉大川而亦利也如下四爻皆有徃渉川之象惟在五之孚惠而己三代以还驱民渉川莫之敢逆岂尚存益下之心与
　　益饶也从皿从水皿所容受者少水所増加稍过
　　则溢出益之字义亦非美辞风雷成卦无有坎兑而益文从水彖有渉川其故何也风雷交作必有雨以应之此象外之象以其非本卦之所有故仅见涓滴于器中尔　盖为非分之増水亦从卦外而至
　　彖曰益损上益下民説无疆自上下下其道大光利有攸徃中正有庆利渉大川木道乃行益动而巽日进无疆天施地生其益无方凡益之道与时偕行
　　益之取象以损上卦阳实益下卦隂虗小人力养君子其分宜然不若能反所赋税以赉于下民之感恩説服无有疆界可限也贡助彻之法既立其敝也惟知逆取于下以富上父子相离老弱填乎沟壑天下凄惨而无色泽减十一之正供散为田野之膏血自上而下及于下民天下皆春气和蔼其道盛大且赫奕有光辉也五为中正之君二为中正之臣徃而任事必不至于劳民民已蒙其福庆与位连正东东南为木道两木相合刳舟剡楫以行何大川之不济益所动作出以巽顺日渐加进无有穷尽之处天气下施于地地承受之生生万物其益岂有方所为之究竟乎凡天地所以益物之道周旋不絶春夏固益秋冬亦益也长养固益秋冬亦益也王者益民之道亦与昼夜寒暑偕行而不息也　益道与时偕行乃因时损益之意王者之政令有在昔日则利民在今日反害民有在前日为易事在后日为艰难不酌时而行益民即所以病民也
　　象曰风雷益君子以见善则迁有过则改
　　风雷者隂阳舒之盛气鼓动天地之槖籥风散隂气以及下雷举阳气以达上然后隂阳交得其平而为益于万物也君子见风雷变幻不常人之徳业岂可物而不化见善有可从则弃其故武急于迁徙以相就吾有过之当去则荡涤其萌芽必使更改而无遗雷厉风行尽除其苟安畏难之积习学问进益孰逾于此
　　初九利用为大作元吉无咎
　　自上益下初最宜受益者也象雷体奋之一阳当鼓动兴起以有事盖生生之气亦经纶之枢纽也欲开辟万世规模置诸民康物阜岂因循苟且所能办哉其利用有为者必大有所造作如井田以养民学校以教民军旅以卫民使后人奉为典章守而勿失其益下也非欢虞小补之谓元吉无咎斯可矣夫卦自损以来但知损民益君剥削饿賸寒余之膏血聚而敛于一庭泥沙以用之肥肉腐庖廐马践粟委弃皮币珠玉于穷年不省之区犹复鞭朴其疮痍卖鬻其妻子而展输堆积新故败壊莫为纪数上焉者有之不足为増増之不足为乐无之不足为减减之不足为忧下焉者稍得迟缓其湏臾则饱食暖衣父子和顺苟不顾其缓急饿莩盈野室家涂炭三代以后之人君吾不敢求其宫室之杀于阿房建章也吾不敢求其嫔御之仅如周礼也吾并不敢求其珍禽竒兽弗禄食太仓也其逸豫骄侈之具俱与今同仅求其不取无用之物终身未尝一御耳目未尝一接者以寛民命有何害于崇高富贵乃数千年来竟莫或议及也漠因乎秦唐因乎隋损下益上以井田之例校之奚啻十取其五井田者官授民者也犹然助耕而已谓为十一今田则民所自置者本无母钱而强夺其子息沃壤如江浙每歳耕获官几十七瘠土穷乡亦取其三之一加以杂办差徭有尽以输官而不足者有悉偿以恒产而不足者何必旱潦为虐哉天恤遗黎生圣人居天位非大为振作安能革数千年之政乎利用为大作或有鍳于鹿台钜桥而立斯象与所以为益下之首事也
　　象曰元吉无咎下不厚事也
　　能使斯民元吉无咎诚可法可传矣岂在下者能自为厚生之事乎必在上者有以致之尔
　　六二或益之十朋之弗克违永贞吉王用享于帝吉贤圣之君损上益下宇内含生无不受其膏泽二特有中正之徳自与编户不同尤为当世所注意者不觉其大寳之骈臻矣益弗违与损五同辞五为君位受益其分也直谓之元吉二位非君因时受益当省克欲毋贪毋盈永守其正道为吉祸福之集于人莫可测度不得不归诸鬼神推诸天命柔顺中正上格天心王者以此承天享帝帝即锡王以百福天聪明自我民聪明天明畏自我民明畏王能益下以及民帝亦益下而享王之诚敬故吉也　或问二非君位此爻言王且云享帝又为王者之大礼何也曰人君下贤岂分财推觧所可比乎将以共禄共位此贤人者固简在帝心者也得此帝臣荐之于天而吾民受益无穷期矣
　　象曰或益之自外来也
　　益非一方不可预定自其分外来集于此
　　六三益之用凶事无咎有孚中行告公用圭
　　人君爱民与父母之保赤子同其用心所以培养防佑之者无所不用其极益之以平日未已也益之以嘉羙之事而犹未巳也恐强梁害善不可不修刑恐虐乱治不可不讲武刑三赦而不得则彻乐减膳兵以防礼行之皆凶事也思益下之道详尽无亏防患未然无可奈何而用凶事仁人君子委曲爱民之法则也故无咎然古今损益有治法而无治人即吉事行之乆亦生况于兵刑之凶事乎惟在我确有诚信爱人之心居上下之交获上治民位乎其中而行政损益得宜无媿立法之至意然犹不敢自专告诸先公用圭以荐礼极其隆也　位当风雷相薄有抟击战争之象佀刑佀兵而为凶事三四俱上下之交俱为中行周祖后稷唐虞诸侯也文王生未为天子三四之告皆称公倘泥于爻位之例三四象公二在其下反象王象帝将置五于何地乎故知读易无例也　周礼琰圭以易行以除慝正用兵刑之防意□圭天子公侯伯所执之瑞玉又用以祭天祀神者也从玉为质上象其鋭首之形説文作珪从玉从圭【封】防意颁诸侯之爵土即锡圭以信守之谓桓信躬则得矣若介圭与蒲谷璧何总之废事形之过也
　　象曰益用凶事固有之也
　　为民者必详尽周到兵以定乱刑以惩恶原为益下中所固有之事非过计也
　　六四中行告公从利用为依迁国
　　损之三益之四皆以身徃益人者故损三象行而就彼益四象迁徙依人夫懐益下之志位居于中以行所事必先告我先公人神协谋筮允从矣如盘庚避河太王避狄武王都镐成王建洛皆迁国也使民弃其乡里逺适他邦更变烦扰民亦何以堪此然欲为乆逺之益非暂劳何能有成且民心惟我是依赤子依其父母但知慈亲之可恃并不知故土之可懐也虽迁国为非常之事而亦利用也秦不足论若汉之新丰五陵其为依安在直是流窜无辜尔岂与闻益下之道者哉
　　依倚也从人从衣衣附于人身动止不离最亲切
　　者也　迁登也从辵从防防本升高与登何异加辵实俗人赘笔　象鸟巢言人所托栖也上下四手两人举之而去为移徙意移徙必舍卑湿而就高燥故云登云升当择善所又从节古作　拪从手从西西即栖也用手挽物而寻栖息之所也
　　象曰告公从以益志也
　　恐迁国病民有伤益下之志告之祖庙而从所卜可以成其益民之素志矣
　　九五有孚惠心勿问元吉有孚惠我徳
　　大作享帝凶事迁国四爻为象振动变更之日多安静宁谧之时少得无以养人者害人乎人君孚信协于万民无不知其以惠爱为心劳之乃所以益之也切问其他自宜元吉夫既天下信之矣岂止功业盛大与将使黎民沐浴雍熈臻无为之至治受惠在我之徳也则化民非声色矣
　　惠仁也从心从叀叀车轴耑也全车之运用俱管
　　辖于此仁爱及人者当有术以济之使可转动而不穷
　　象曰有孚惠心勿问之矣惠我徳大得志也
　　惠民为心可勿问其难易况又得元吉乎夫以事功为惠未可云至治渐仁摩义惠民于我徳然后大得我爱民之志也圣人惟恐人君好为勲名益下之心浅厉民之政烦则殆矣特賛惠徳为大得志则弼教明刑制礼作乐尽归无为而后已
　　上九莫益之或击之立心勿恒凶
　　益至于终则盈满己极无有余地复为容受彼先拒人人莫得而益之隂阳消长之数迭为升防既莫能益必就夫损势位随时而去爼豆袵席悉为戈矛竟不知灾害所兴从何卒至言或击盖夫人而可击之也君子持满守盈之道惟知进退存亡宠辱不惊尔卦体躁动患得患失其立心无恒常之徳此其所以凶也雷风为恒易位为益反其恒之次第是为勿恒富贵当益极无位无民有天下不与之意亡矣学
　　问当益极自以为是拒人千里之外空空无知之意亡矣气血当益极硕大臃肿如戚施籧篨聪明睿智之灵性亡矣士君子湏有终身不自足之心守为恒徳高不危满不溢舜禹未尝自为圣汤武未尝自为功通不变其塞乐无改其志益固未有极时也
　　象曰莫益之偏辞也或击之自外来也
　　据益而言谓之莫益此一偏之辞耳上岂止于莫益乎且有不及防之击自外而来未可指名者也祸福无常门乗时而至时益则不期益而益出望外时不受益虽多方偹击而击亦来于意外君子所以贵知时也
　　偏颇也从人从扁扁者一戸之版图非天下大观
　　有不全之义以其不全又为颇侧之义
　　损益因乎盈虗盈虗又随损益惟时使然书云满招损谦受益时乃天道即此意也天地隂阳之气其来者日进而日益其徃者亦日退而日损损可保长益不可乆恃故山泽之在天地间亘古不变风雷虽猛烈直湏臾已尔损言益者即损是益人心无声色货利之扰智慧高朗审时不忒益不言损者势位富厚作为纷赜虽有损之几倪不自觉也损则静益则动也三代损益因时立法虽忠敬质文未有乆而不敝者君子救大约用损之事寡而用益之事多故老子曰失道后徳失徳后仁失仁后义失义后礼新故相寻益而不止天真太朴亦几损尽而无余苟惩忿窒欲以为损迁善改过以为益则天弗能违时勿能囿矣
<经部,易类,周易象辞>
　　钦定四库全书
　　周易象辞卷十三
　　余姚黄宗炎撰
　　周易下经
　　【天上泽下】夬
　　凡物有所増益必至盈满逾乎其量则溢出而向下舜禹授之天下不见其有舜禹江海也天下杯水也蓬荜之士天子顾问宰推毂量不能容或多至丧其生平蓬荜之士坳堂杯水也顾问推毂杯为舟也古今无分量外之功名亦无分量外之徳业分量不能容受颠蹶随之此益之所以必决也此夬之所以继益也天本至髙泽本最卑天反居下而泽反居上髙卑倒置势必倾覆天之将雨大川巨浸俱蒸云吐雾输于寥廓旋当沛然下降无久羁天上之理皆决之象其画以一隂据于五阳之上处非其位徒以非道之説销天下之刚直遏天下之健行未有久而不败者愚按卦爻象辞絶无决去小人之义先儒徒执扶阳抑隂之例遂以刚长乃终一语为五阳决一隂失其意矣夫隂阳之在天地何尝瞬息相离岂有可扶可抑但以类推阳有似君子隂有似小人据六十四卦而论阳得位未尝全吉隂得位亦未全凶顾其时何如耳观苋陆夬夬柔乗五刚及施禄居徳则夬之君位在上爻而不在五爻合观六爻似上六一隂昬暗贵而无位髙而无民五阳无所施其匡弼各有凄然去就之忧再绎夬之文义有以手持玦之象人臣有罪待于境上赐之环则还赐之玦则决决去也圜者为环周围无亏缺者为玦有一面之不属干为金为玉环之质也兑为毁折为附决决之义也反覆详覈情状宛然初为小臣去就甚轻见防而作者也二居下卦之中自守封疆慎以观时者也三当去就之间裵瞻顾至于必不可留而后决去者也四五与上同体为贵戚近臣无决去之道故四欲居则乱及欲行则不忍欲谏则不聴者也五知其不可谏韬晦自藏随行逐队以去者也上仁贤已尽国家颠隮无所施其号令矣诸阳自顾之不暇何曽见其好刚使气恃众而驱逐小人乎
　　夬扬于王庭孚号有厉告自邑不利即戎利有攸往夫天下国家当益之后仓库充实人才足用人君于此往往骄奢自是不纳善言恶闻谏诤位髙无辅立于其朝者小人则阿説苟容君子则道不行而求去卦之五阳皆君子也皆有眷兹宗社出门罔罔之悲元首股肱同为一体至于去国岂得己哉治百官察万民非一人任也彼二三大臣同立于王庭以对扬休命当其孚诚相信号呼相应之时已有危厉存乎其间安不忘危进不忘退但当告戒其私邑可为退处之计不利于自恃无恐即兵戎以自卫则无君忘上罪之大者唯利于负罪引慝往而不现尔或曰士君子之仕也际世昌明则弹冠相庆见事不可为则携手同行瞻乌爰止将谁执其咎乎曰有比干有箕子有微子各行其事也宫之竒百里奚固尝效焉葢就去国而言无道卷懐明哲保身亦圣人所不非也古之卿大夫俱有食邑不但于诸侯
　　夬玉佩也从□象玦从丨贯玦之索从又以手
　　持之也小篆因玦以玉为质加玉为偏旁而其形反晦愚按尔雅肉倍好曰璧好倍肉曰环肉好一曰玦大传上古结绳后圣易以书契盖取诸夬尝求之而不得其故岂古者防叏二字相因叏所持者玦防所执者乃环与岂防象方结之绳叏象已解之结与扬飞举也从手从昜昜性上升言飞举者人举手以上物使之显者也　　庭宫中空地在屋之前以歩立瞻望之处从广侧屋从廷可安歩独立也
　　彖曰夬决也刚决柔也健而説决而和扬于王庭柔乗五刚也孚号有厉其危乃光也告自邑不利即成所尚乃穷也利有攸往刚长乃终也
　　夬之为义取其判决无所瞻顾而依违也刚柔相比两相兼济以成用此理之常至刚柔性背莫能调济则刚将决絶于柔而去矣柔多沾滞刚多果敢唯刚能决柔柔不能决刚也朝廷之上君臣扬防纲纪是张乃以一柔之昬暗贵极无位乗于五刚之上无可用其弼直也虽当孚信呼号通彻之时而早知有危厉其兢业畏惧之心乃其光明鉴烛之智也人臣当恩义乖暌祸患莫测外视宗社生灵内顾身家性命以为救败计诸侯自守其国卿大夫自治其邑不可即戎以恃强然其所为岂得已哉其所尚者乃穷极不堪计无他出也穷如兽穷则搏之穷人臣止宜引罪自退往而不返以全臣道刚正之气不可磨灭其势遄长是有终也夫文王以百里侯国僻处岐周自公刘以来积徳行仁独夫残贼防于毒害其身苟欲阻兵自救岂曰不能乃甘束身美里聴生死荣辱于昬主正不利即戎之谓也如云称兵以清君侧无乃已甚乎
　　决行流也从水从夬夬有缺之义决水就缺处
　　而去
　　象曰泽上于天夬君子以施禄及下居徳则忌
　　川泽之气蒸而向上以达于天必返而归下以説万物润枯槁此夬之象也君子之居天位者覩九州之赋贡自下而上输当与百僻卿士共享天禄复自上施而及于下此泽天之明象人君之正分也若以谓吾能富贵天下人居以为徳则天下人即忌之矣居如居功之居徳如恩徳之徳君臣至情相倚一体共天位食天禄此常事尔所以同于父子比于天地义之至也苟徒以名物驱使天下而无至情至义行乎其间则犬马草介顾不殆哉夫子于去国之臣而言若此所以谨其离合之原也
　　忌憎恶也从心从己己之为言私也人有己无
　　则忌之己不如人则忌之其憎恶皆从私起
　　初九壮于前趾往不胜为咎
　　在下之小臣非贵戚肺腑非乔木世家其君臣之分谊轻其去就之决防亦易见吾道不行而事不可为则纳履而去壮者矫健之谓壮于前趾言去之疾速有前而无郤也人臣不胜其任弃所职而往是负在上之倚任虽未至于偾事然即此轻受轻委己足为咎初葢见防明决非此之类
　　胜任也从力从腅腅兆也能胜其任与否先视
　　其力而□兆见矣
　　象曰不胜而往咎也
　　初乃时不可为而去非力不胜而往者如不胜其任而始往岂得洁身逺害乎即此为咎
　　九二惕号莫夜【句】有戎勿恤【夜句】
　　为下卦之主乃藩屏之臣小心敬慎于号呼相应之时虽当莫夜凡人俱晏安而弛戒备二独至此而犹惕厉惧患难或起于忽微也平居之兢业如是以之而当大事莅兵戎则神闲气定可无忧虑矣惕号莫夜与夕惕若相似读象传知其如此分句也○彖词不利即戎此有戎勿恤似不相合何也即戎有负固不服犯上要君之意有戎谓彼加兵于我变起仓卒而应之合宜
　　象曰有戎勿恤得中道也
　　有戎为国家之大事何能勿恤唯得中道以处之故也中则合乎权宜不以晏安弛警不以事变徒忧养之有素行之坦坦者也
　　九三壮于頄有凶君子夬夬独行遇雨若濡有愠无咎居下卦之上公侯大臣而接于天子者见时事之莫可用其力遂奋然思去即置身于九达之頄急行而不顾位为藩辅其向背岂可如此之轻易乎有凶之道存焉矣君子处之当夬而又夬一决不忍絶至于再决犹迟迟吾行不敢携手随众宁独行茕茕去之不速至于遇雨若沾滞其身有所愠怒而不惜乃可以无咎君子去就唯义所在洁身髙蹈三非其位也独行谓初处下位进退自如二居中自守与上寥逺可以不行四五贵戚欲行不得唯三介于上下之交又与上应也
　　頄九达道也从九从首言头头是道也首字或
　　作或作页本一字则頄即馗何疑哉自徐缪音页为入声遂生支离而义反不明矣解者以頄为颧不如颧骨之頯其文从与九何渉馗逵二字古人通用东汉贾馗亦作贾逵頯頄二字则义相县絶况三在下卦之上未可象颧　　愠怒也从心从昷昷者器中热气醖酿之意怒藏于心如醖酿而成也
　　象曰君子夬夬终无咎也
　　君子于去就之际留连慎重忠厚之至然其终也亦不及于咎何取乎悻悻哉
　　九四臀无肤其行次且牵羊悔亡闻言不信
　　未泽体而居天上承乗比应皆刚格格不可入居则臀无肤难以安席行则次且而不能前进葢贵戚大臣与社稷宗庙相为存亡坐视国家之颠隮痛楚无以自解欲转而他适牵羊以为贽则庶可免于悔但于情于义有所不忍虽举足而未敢投非缄口不争非畏罪不谏奈彼之闻言而不信何
　　臀髀也从尸象曲足而坐之意从兀【牀】从几指
　　所坐之物也殿字从之俗反从殿加肉缪罔之至
　　象曰其行次且位不当也闻言不信聪不明也
　　所处之位原无可用其果决故足次且而不前上为説主居卦之极逸乐之至而丧其五官之德聴已不聪岂能明吾所言乎
　　九五苋陆夬夬中行无咎【苋月官切】
　　切近上隂泽上于天为云为雾蒙蔽之象心虽知是非目不敢办黒白如苋之处陆丧失其主则路迷动防食息起卧纷然错乱忽决骤而逺去又惊逐而来归苋陆夬夬之象也苋泽羊也羊目大而无瞳子所见模糊唯视羣中一牡羊之狡黠者为首悉随其行止上为兑主羣羊之首也既昬极而不能自顾遑及其他乎且以无首之泽羊处于髙陆或上或下或东或西俱无定见然羊性好羣丧一首则又将择一首以为向导上六决而向下以成姤则干进于上五为之主此爻往来俱不失其中虽同行逐队其中独守可以无咎五上相比不能决去上将反下五亦随之者也　四之羊山羊也欲其行则须挽故牵五之苋泽羊也行不须牵随逐而已故中行
　　苋泽羊也大尾细角俗呼绵羊者是也特着其
　　尾以别于山羊读月官切　旧解作苋菜名读胡练切误羊角为艸语多牵强
　　象曰中行无咎中未光也
　　随人进退而得无咎眸子眊焉其中未可云澂彻光明者也泽本内明起为云雾则无光矣
　　上六无号终有凶
　　居最危之地当必倾之时自谓足以陵践羣刚不知五阳皆去君臣道防众庶离心无所通其呼吸无可施其号令矣穷隂孤独终必有凶　人君视危为安视孤立为众辅贤人君子之去留漠然不相闗切耳揜聪恶闻其过始未有不恃其盛满以谓禄位在身爵赏由我天下莫敢与抗及其终也无所作其威福事已无可如何矣此皆禄不下施而居徳者也
　　象曰无号之凶终不可长也
　　如日在天吾生有命俱以孤危之位为可长保及至于终而始悟亦已晚矣
　　【风下天上】姤
　　人之所向去此则适彼情之所属判决于上则聮合于下隂阳消长合而离离而复合此姤之所以继夬也夬以穷隂在上共指为不祥之物相率而欲去之姤以微隂下生竞为亲爱以迎其方张之势乃相率而欲就之泽天同位西北近而不相得君臣同朝龃龉不入天位西北木位东南遥相对待男女异室绸缪相眷葢君臣上下睽隔难合而易离男女恩私牵缀难离而易合故夬为决而姤为遇也天下之去故就新离家而为家者莫如女其卦天上风下春风披拂于天下万物受之而生长如女遇男而成生育昬姻为嘉礼有燕飨之义故有豕有鱼有有角皆备物也取女所以主中馈爻凡三言包包庖厨也包牺氏取犠牲以供庖厨为祭祀燕飨之用故曰包牺亦作包羲古字不加偏旁往往互用是包即庖羲即牺也鱼非可包藏之物天下无理外之象不明斯义徒多支离回防而义愈晦矣
　　姤义取乎遇而六爻皆有不遇之象二不利宾是宾主不遇也三无肤次且是行旅不遇也四无鱼是臣民不遇也五含章陨天是身不遇而以命诰遇也上虽言姤所姤者角遇犹之不遇也唯初系于金柅则遇矣岂不以巽顺在下易为遇合乎然又有羸豕之诛正彖辞所谓勿用取女者也人生遇合聴之于天枉尺直寻为之诡遇君子不为也
　　姤女壮勿用取女
　　隂阳消长天运旋转在上之穷隂决去不期其至而忽遇之于下故为姤隂居上其位虽髙其时垂尽为退弃之象隂返其迹虽微其理巽顺其气方生生有日新月盛之象不可视为潜伏之一隂易而忽诸其女直以壮矣巽为长女壮之谓也取女之道六礼既备而后行邂逅相遇非取女之正也
　　姤偶也谓偶然相遇也从女从后古后后二字
　　通用与人期约必前往以相赴后而得遇则偶然也男女配合前者为嫡后至为妾媵不过与君子相遇而己非匹敌也为一隂在下有女居于后之象
　　彖曰姤遇也柔遇刚也勿用取女不可与长也天地相遇品物咸章也刚遇中正天下大行也姤之时义大矣哉
　　姤之为言遇也刚性果决刚欲上进柔性沾滞柔欲下行以柔忽与刚相遇则两相胶固而柔能制刚矣勿用取女者谓隂虽在下其始生之势方渐进而陵逼乎阳不可助之而与其盛长也自古女祸之烈必先蛊惑于男男与之以盛长之权而后莫能制女非自长也与之长也天髙地卑其位隔絶苟非相遇则闭塞而无施生髙卑气通隂阳间襍品物于此悉禀其生生之化育相交错而显著刚无所遇困戹于下为潜为惕何能大行其志有阳刚之才徳得遇中正之位以居之始可大行其道于天下遇合之偶然适逢其时虽庸众亦可以表见不得其防虽圣贤何所施其智力天地之大德曰生圣人之大寳曰位遇与不遇为之也然则姤之时与之义不亦大矣哉遇逢也从辵从禺禺本动物无有定处行而相
　　值乃偶然之事非期会所及也兽之往来必循故迹不逾分寸徐行而忽践其故迹亦不相期约而值者
　　象曰天下有风姤后以施命诰四方
　　天无质风无形风行于天下无不鼓动而舒散其来也卒然而遇故名其卦为姤人君观乎此象知天之所以号令万物者唯风人君之所以号令臣民者唯命诰施之四方风行草靡无不信从云雷雨雾霜雪岚霾方偶逺近各有不同唯风之为物其在万国九州虽有猛烈悠扬之或异而东西南北之去来未有不画一者后之命诰辇毂穷荒咸为一体故谓之同风命者明显直截之令诰者丁寜反覆之辞也如尚书之八诰是也命略诰详
　　诰告也从言从告为以言语告戒人也当即告
　　字后人加言以分别之古文作　　从言从肉从又是祭告鬼神之意正与誓义相通
　　初六系于金柅贞吉有攸往见凶羸豕孚蹢躅
　　柅者收丝之器金柅以铜銕为丝车之柄而旋转之取其坚且滑也一隂居五阳之下其力最弱其质最微不能自为兴起必附于阳而后引之使出犹丝之幺忽必系于柅而后蔓延纵横也即古乐府所云女萝乔木之意夫阴之随阳女之依男小人之附君子乃事势之必然亦义理之至正者乌有不吉但恐自此而往其力渐壮女以依男者制男小人以依君子者倾君子其为凶也已见于相亲相倚之日矣独不见夫豕乎虽系羸之于杙似乎不敢躁动然其放突之性岂因系羸而即改吾早巳信其能蹢躅矣葢丝之系柅丝所欲也豕之就羸豕所不欲也徒知系羸之同而不知亲疎恩怨之分从此霄壤乎君子可不戒惧哉是女之制男小人之倾君子实男之罪君子之罪也如曰柅为止车之木未见既止之以木又系车于止车之木也是系字如何安顿况止车为轫为軏为輗未有为柅者羸豕与羸角羸缾同义
　　柅篗柄也从木从尼篗收丝之器尼者取人坐
　　而运木之意葢收丝之器如车轮轮则行以动尼则坐而转也或从尸从木作　义尤易明　　彳亍上读昌棘切下读昌菊切左足举歩曰彳右足举歩曰亍合之为行説文以小歩歩止释之非也凡人之行一足举而向前则一足止左歩右止右歩左止岂有歩专属左而止专属右之理乎小篆改作谐声以　　蹢易彳从足从啻以　　躅易亍从足从蜀蹢取其足迹之践地躅取其行之可见而烦难周折甚矣
　　象曰系于金柅柔道牵也
　　柔之为道不能独往必有所牵引始能附之而行非止柔不进之谓大凡牵引皆挽之使前不属止义
　　九二包有鱼无咎不利宾
　　包即庖字包有鱼与孟子庖有肥肉同义二与初近姤之最先有夫妇之象夫妇得鱼烹餁于庖厨之内以自娱乐亦情理之常胡咎之有姤乃方遇之夫妇未亲釡鬵之职岂能修燕享以速嘉宾则鱼究为庖厨所有之物甘美止以自奉于宾何所利乎如曰鱼可包藏吾见亦罕矣
　　庖烹餁之所周礼庖人掌供禽兽畜辨其名物
　　凡生死鲜薧之类从包者兼收并畜之意故即包而转其声后人加广以别之辗转飜誊有加偏旁有不加偏旁经生不明斯义遂暗中摸索矣
　　象曰包有鱼义不及宾也
　　鱼以燕賔虽出自庖厨庖厨终不得而有之夫既据为已有安得及宾之义乎
　　九三臀无肤其行次且厉无大咎
　　姤三从夬四来如损益之二五既未济之三四其爻辞俱相髣髴三本风体上近乎天无所阻挠宜其行之疾速何以有无肤次且之象亦以初为木根其性下入三位上下之介乘承比应皆刚欲随风而飏起则上碍于四欲随木而深入则下窒于二故为进退不果之象处此位者两无可据危厉何待言哉然而与其失之卤莽一偾而不可救药宁失之因循犹可为补过之地也天下之荣辱得丧皆因遇合而成低回详审自无不期之遇亦无意外之虞也故无大咎
　　象曰其行次且行未牵也
　　人之得行其道者必有所姤遇始得牵引而上进三欲行而上下皆刚未有牵之者故次且尔
　　九四包无鱼起凶
　　二之鱼徒有于包厨之内而宾不获享四之意欲娱宾而包厨之内实无鱼焉安能起而成礼名实两丧故凶起如起而为夀起而更衣之起同葢四处羣阳之中独与初应是一阴之来唯四能有之此人情物理之常可以自信者也当姤之时不期而遇倾葢如故握手出肺肝固不可以寻常之交道为准则者也故初四阴阳正应反所不取初二偶然邂逅即定平生之交其时义使然四又乌能抗之也哉
　　起能立也从走从已已乃小儿幼弱之意小儿
　　将走必先能立起
　　象曰无鱼之凶逺民也
　　近则遇远则否民可近不可逺初之幼弱伏处于下民象也四为大臣不能代君宣命以得民疾痛疴痒不之觉谁与亲就故食无鱼而民散矣
　　九五以杞包含章有陨自天
　　置鱼于包裹之内其解既已牵强矣此又欲屈乔木以包裹一其牵强不巳甚乎如云之藤蔓藟附于杞是以包杞非以杞包也圣人不为此影响不切之象葢曰用杞之美材为薪充庖厨而烹云尔此义与诗野有死麕白茅包之相似夫死麕乃遗弃之秽物而用明洁之白茅以燔之而充庖不几贵贱失位也乎乃蔬菜之凡品而用茏苁之杞以然之而供庖不亦髙卑易序也乎然五以君下民以贤下愚如以美材烹常羮正施命诰于四方之元后也其一身之所蕴蓄措诸礼乐事功者焕乎其有文章茍未悉表着于天下则犹若含而未露于是自髙而及卑自上而及下使在天之文章陨而至于穷陬遐域茕独小民无不瞻彬彬郁郁之盛治此正品物咸章天下大行之谓也是则姤之大者也
　　杞木名从木从已好生谿涧亦名枸杞枸性纠
　　杞性直句有枝柯交结之义已有榦木直立之义一种而稍有不同者　　蓏也象藤蔓结实之形在木为果在地为蓏　　陨从髙下也从阜从员员即圆之省体置圆物于髙阜之上转而就下不必人力矣
　　象曰九五含章中正也有陨自天志不舍命也
　　刚遇中正故有文明之盛治其徳其位均相称也为人君志在苍生岂能家至而戸晓之不过因命诰以及民耳其自天之陨断不能舍命诰而别为之术也
　　上九姤其角吝无咎
　　兽之百骸角最无情其处最髙身未露而其形先见相遇以此有抵牾而无欵曲踽踽落落独行无与人生如此孰与为欢乎故吝然而世路荆棘人心鬼蜮恩之所在怨必归之冦讐戈矛断不施于行路而施于亲密视此始终难合者岂不脱然于恩怨之外乎故无咎　寡交者必视已过髙视天下之人无足以当其意而人亦畏之角之象也
　　象曰姤其角上穷吝也
　　君子之于学也匹夫胜予自视无知君子之于世也非斯人而谁与故能生生不息应变不穷使身世之遭逢概以无情处之则髙亢无所之穷极无所往自取其吝也
　　夬言君臣君臣之穷至于决絶而极其去国之时俱有凄怆眷恋之至情出诸无可如何者也姤言夫妇夫妇当谨之于始慎而至于勿取圣人欲其遇合之正夫本合者离而欲去壮趾惕号壮逵次且中行无号其位之逺近处之难易若此本不相知者不期而遇系柅有鱼次且无鱼含章姤角其遇合因时非人力可为又若此去不欲其速合不欲其苟观乎去就离合之际而君臣夫妇之道思过半矣
　　【地下泽上】萃
　　物既相遇而相合凡其同类与同气者俱将趋而防聚于此矣葢合少而聚多姤暂而萃乆也故姤之后乃有萃也天下最易防聚莫之间隔者无如水水所会聚为滙为潴必在寛广卑下之处始能容受众流停蓄而成汪洋浩渺之区然与水之本性则又异矣水行而泽不行也水在地无不浸润地得水以坚水得地以流故为比比者舍己从人相得相亲也来不拒去不追听天下之飞翔其治化疏濶所以建国亲侯而不疑泽在地无有渗漏泽为之凑泊以托于地地为之隄防以固其泽故曰萃萃者聚众人而合为一体蓄积备具宁静而固守之也藏垢纳污易入难出驱天下于途辙必当制度整肃所以除戎器戒不虞而防其或变何也比以民还民萃则以我治民也水皥皥泽欢虞也卦之两阳居君相之位君子得时众阴望而趋赴之所聚既众情文不一有号有笑有握有引有龠之喧有嗟有咨有涕洟错襍于其内为君相者宐孚诚固结使人人乐利然后下顺而上説圣人又恐上焉者徒知臣民当顺我当享其説故爻词欢欣鼔舞少恐惧愁怨多而于两阳则言其不当位言其未光以见聚人应天命之难也
　　后儒多以四位近君两刚并莅嫌于僭逼谓四近下卦三阴先萃于四更欲因四萃五此皆谄谀之见増益人君猜忌之心者也观五之阳刚正位岂后世哀平灵献可比君相当权元首股肱喜起何嫌何疑而必欲尽削其承疑辅弼亦为不善读书矣
　　萃亨王假有庙利见大人亨利贞用大牲吉利有攸往会聚天下之人无有阻隔亨通之至也惟王者足以当之王者又不敢以万国朝贡为吾躬之显荣而推原于祖功宗徳使百职趋蹡咸肃雝于其庙而两相昭假者羣聚而无衺心王者虽不欲専务为盛大然四海臣庶所以会归者皆欲沐浴此大人之光华尔则天下悉由大人而得亨岂非上下同出于正道乎夫如是则其假庙可以备物成礼用大牲而获吉夫如是则其见大人可以因人和而集事葢有往必利也天与人归王者受命之象
　　萃艸貌从艸从卒言艸生丛襍之状江河流逝
　　之水艸不能生潴泽之地其艸蕃茂卒有毕义谓艸所毕集也卒亦有众多义谓艸之种类不可计也假古頟切读若格至也从人从叚叚者借也计雅切鬼神幽明之道非有实迹可据而天之于人祖考之于子孙必借明以逹幽借人以感鬼借有以兆无而后其精气可通故凡感格之事皆以假借而显其诚敬然其大者则始于尸假人以为鬼也　　庙敬先祖貌也从广从朝古朝庙二字同用后加广以别之朝本朝夕之朝与早同义人君视朝日未出月未没勤于聴政之意子孙有事于祖考亦必夙兴夜寐以尽其恪恭如臣民之趋朝也广者以朝适庙在其东方但见其侧不见其正故不从宀　　牲牛完全从牛从生凡郊社禘祫必卜牺牲而用卜得吉矣则别为畜饲之乃谓之牲言未杀也杀则毛血巳去非完全矣从牛举其重也
　　彖曰萃聚也顺以説刚中而应故聚也王假有庙致孝享也利见大人亨聚以正也用大牲吉利有攸往顺天命也观其所聚而天地万物之情可见矣
　　萃之义云何犹之乎言聚也下顺而上说人民服从王者和乐由其有刚中之徳而所应亦中正故能使天下归之咸聚而不去也王者以天下之力致孝于鬼神臣民归附于大人实相聚以正道祭则受福事则有功神人共与岂人之智力可希望乎乃天命使然王者直顺而不违尔夫受命而兴其于穆之运不可窥测但观其人心之归向而聚会者髙厚灵蠢之情俱章章可覩矣孟子使主祭百神享使治事事治天下归之如水就下正用牲利往泽地为萃之意孝善事父母者从老省从子谓子在老人之下
　　能曲承其意竭尽其力也
　　象曰泽上于地萃君子以除戎器戒不虞
　　羣流就湿而成泽泽固深且广矣然归乎地者即能溢出乎地上则萃可喜也亦可畏也君子观其象知臣民归已者众其情性参差将有凶顽不类萌蘖于中虽在治安不忘危乱故当戢干戈韬弓矢之时戎器皆已屏除常惧有意外之事非思虑所及防者葢戒备其不虞为急务也
　　除殿陛也从阜从余阜指阶级之髙下余指堂
　　下之旁舍以其不在堂室借为革除迁除言置之旁舍而别具陈设之物于堂于室也　　器皿也从四口象笾豆鼎彝陈列形旧云从戢者非也从犬犬能守古祭祀及常用之器其铭识不曰子孙世宝则曰子孙永用器之从犬示后人以善守之意
　　初六有孚不终乃乱乃萃若号一握为笑勿恤往无咎人之会聚当其初来归也莫不有孚信相感以为趋向故能不约而同是可必之于初者然从此以后其事变方殷岂可即保其终乎葢至赜至襍本未可齐今则聚矣正乃所以乱乃萃者也天下之广兆民之众岂与此唱彼和相要约于一堂之上共为欢笑者等哉言若匹夫之友则可呼号而聚握手笑语而无他也然顺说之时天命所在勿用忧恤往而从上自得无咎　初处地下泽流就之有藏垢纳汚之象故云乱泽趋下则有声故云号云笑
　　握搤持也从手从屋屋中之物取之甚易其藏
　　甚固手之搤持而不失坠亦犹是也
　　象曰乃乱乃萃其志乱也
　　形迹固聚矣而其志皆不同则乱正生于萃吾志茍治何畏乎纷纭
　　六二引吉无咎孚乃利用禴
　　彖传刚中而应谓五之应二二得地之中位之正率羣阴而归于有位之大人相引其朋类为吉且无咎也其孚诚之感格可以达于幽明不必备物尽礼即用禴祭之薄鬼神亦歆享而来萃矣况于人之有形有质者哉泽性自上而下萃二欲萃五必引之使上也卽汲引之谓
　　禴篆阙古俱作　　礿夏祭也夏月牲牢易败反为防慢勺其可用之物而荐之龠管乐笙箫之属用音乐以娯神寒暑无所改变鬼神无形所歆飨者唯音与气而巳勺亦乐名也圣人知鬼神之情状故祭祀尚音与气
　　象曰引吉无咎中未变也
　　居羣顺之内而独得中与众共聚孚诚特固始终不变
　　六三萃如嗟如无攸利往无咎小吝
　　在地之上与泽相承萃之为象莫切于此矣故为萃如处众阴之内而独无应虽依附于人未有甄别之者故为嗟如夫襍聚于众人中彼以众人畜我亦何所利然顺以从时往而有归可以无咎不能独立独行仅与世推移宁不小有所吝乎
　　象曰往无咎上巽也
　　四五两阳得权于上天下往归是在上者有以入人之深聚者皆获顺命矣巽入也上巽谓上先感我而我往也
　　九四大吉无咎
　　君相同治得君之专臣民莫不望而归萃乘时御世其才其徳原足以相配故能下顺上説葢我道大而获吉也九五刚中既非孱弱之主亦无猜忌之心故天下信之而无咎　如伊尹相汤周公相武王君臣皆阳刚之圣人天下朝觐讼狱同来同理嫌疑何生若伊尹相太甲周公相成王则虽顺説而不能无咎惟阳刚之君得阳刚之相是不世之际防也
　　象曰大吉无咎位不当也
　　毋以天下萃己而谓我才徳当然以位言之实处多惧之地为不当也
　　九五萃有位无咎匪孚元永贞悔亡
　　众阴萃于二阳而居君位者五也以刚中之圣居天下之大寳臣民聚而归之何咎之有其孚信之及于人者不必皆自一己之所出而长人之善永逺贞固而不失其不虞之悔于此尽亡惟大人公天下无所猜忌故虽萃于四者亦咸萃于我矣　元乃人君之徳永贞乃永保其君位犹言天禄永终也比与萃俱四海归心之象比着于彖词者即彖即五比惟知有君也萃着于五象者萃有君有相当之者在五也
　　象曰萃有位志未光也
　　虽有其位苟无其徳则志岂能光显乎五徳位俱兼又得贤臣以佐之所以能顺説而当天命言人君不可以位自侈轻人民之聚也
　　上六赍咨涕洟无咎
　　泽性就下得地形之卑广者而会聚焉凡财用谋画俱出于此人得资之而悦乐赍财用也任土之贡咨谋画也智能之士涕洟哭泣之状説乐之反也泽居于上将泛溢横流人才赋税不能聚矣故兑説变为涕洟然君相明良以顺天命上六得其所归仍可无咎
　　赍持遗也从贝从齐齐指五谷之类贝指珍寳
　　之类言持黍稷金玉以赠遗也　　咨谋事曰咨从口从次问不厌详以口相访次第而及也　　洟鼻液也从水从夷读他计切去声夷有伤之义言伤于肺而鼻流液也涕洟俱泽出于首者泽在上之象
　　象曰赍咨涕洟未安上也
　　泽本在下之物而居于上失其宐而不安势必反而向下以成升也
　　萃卦六爻皆无咎葢以人才既聚用长以益短用有以济无人人皆得以补过也
　　【木下地上】升
　　萃之所聚者众千人为英万人为杰英杰之士出于聚会之中流俗不能沈埋其才智将渐进而上升升所以继萃也卦取象于地中生木木始萌茁于地下得土气之熏蒸养以时日遂成干霄拂云之物使培之也不厚则植根不固稍有摇荡偃仆随之必所入愈深所出愈大故升之取义自微而着皆由渐积而成米粟自粒穗积而至升已可记数从此以及斗釡钟庾及太仓莫不始于升也布帛自丝忽积而至八十缕为升已可经纶从此以及寻丈及冠冕衣裳亦莫不始于升也君子自小学以达于圣贤亦犹是也自委吏乘田以登于治国平天下亦犹是也六爻之升义各不同初之允升其升以气二之用禴其升以声三之升虚邑其升以位由下卦而陟上卦之象四之亨岐山柴望则礼隆已极王则人爵已极山则形髙已极升之无可复升者也五之升阶有天下而不与髙而不危之象上之防升不息则形位声气俱消不知老之将至心与天通者也夫升本在上之名圣人示以极降之象莫卑于地矣偏指地下之木是舍其枝榦而专言其根也故求升者不于升必先于降先降则顺先升则逆也
　　升元亨用见大人勿恤南征吉
　　卦名为升而其所以升之象与义皆在于卑下凡民视之而不觉彼包含緼积之气固巳大亨而不可遏斯时之大人尚未得为万物所快覩惟用见而后升之分量乃尽然防无或阻者勿须忧恤其光显之未至木向春夏则荣滋长南为离火之位介乎木土之间坤土得之而融和巽木得之而蕃蔚顺趋其时此天地人物之自然南征故吉也虽言其序次亦其势所必至也
　　升十龠也从斗从一谓得斗中之十一也説文
　　作　　亦从　　加一而斛量象形不可寻或谓象机上丝缕形则得之借凡登上之用云自此而积也正与卦义积小髙大切合
　　彖曰柔以时升巽而顺刚中而应是以大亨用见大人勿恤有庆也南征吉志行也
　　木在地之中方句萌初柔之甚者时之未至则伏藏而不出时既至矣则奋然而特升其升之道惟巽入居下自能顺行上达且内抱刚中之徳有应于外是以能无所遏抑而太亨也大人见用于世今已必然可勿忧恤天下生民无不受其福庆也南征之吉乘时御运使平生所懐之志得于天而修于人者俱至此而尽见诸行事也　老子万物草木之生也柔脆其死也枯槁坚强者死之徒柔弱者生之徒强大处下柔弱处上此正柔以时升之义
　　象曰地中生木升君子以顺徳积小以髙大
　　木性上达然其所以生生者必在地中非入之深不成其升之事君子知陵节逆行不可以居身躐等鋭进不可以为学当法地徳之顺积累夫纎小以养成巽木为髙为大之才苟欲越次而升是卓无根之木于地上生意巳絶何髙大之足云　释氏去其人伦日用非顺徳当下领悟立跻圣域非积小以髙大浅识者徒畏其祸福有志者独乐其精微元妙岂知地中生木之义乎
　　初六允升大吉
　　升之初位实为木根岐而处下其所入者深于此则其髙大也见于彼不必覩其枝榦华叶而已允信其可升矣君子学行俱成小试则小应大试则大应皆自操乎隠伏之时岂俟布诸经纶而始定哉此非一人之吉其为吉也大矣　晋升之义相近允有进之义晋允在三三地上与日近也升允在初初木根得地气厚也
　　象曰允升大吉上合志也
　　贤人升降乃世道治乱之基此出彼应上下志同不特臣求君而君亦求臣也　初岐为木根则二三挺为木榦下根欲入上榦欲出似乎不同而榦升全在根固其志实相合也木下生根则上叶时刻不爽
　　九二孚乃利用禴无咎
　　萃自上而流下六二又为柔质不能遽上而应五故必引之使上然后孚诚相格而礼之隆杀始可勿论矣升自下而达上九二又禀阳刚之气其上而应五也乃其时势之固然孚诚感格通于鬼神竟可略其仪文度数即用禴祭之薄而已利矣何咎之有　升二为木干其欲透地而出若有槖籥以吹嘘萃二为地中其容受泽处水土调和若有气机以鼔荡故二爻皆有用禴之象
　　象曰九二之孚有喜也
　　上下相孚将有利民之喜矣
　　九三升虚邑
　　四邑为邱邱谓之虚小国寡民之象也三位下卦之上其升巳离乎地将自裔土弱侯而起天下归之不系吉凶者非常之事不可言吉南征志行不可言凶其西伯戡黎三分有二之时乎
　　虚大邱也从丘从虍百家聚落不成都市仅择
　　髙广之地日中相防以有易无尔人散之后仍为鸟兽之所逰息为其无市廛故也因其聚少散多借为虚耗盈虚古有魖字以别于邱虚俗反不用专归于借又于本文加土作墟缪戾甚矣
　　象曰升虚邑无所疑也
　　徳髙位卑由渐而进天下信之故曰无所疑
　　六四王用亨于岐山吉无咎
　　昔升虚邑而不疑是人信之也今之亨于岐山则天受之矣天与人归吉且无咎王文王也文王未尝为天子故见于四而不见于五有形之升至山而莫加无形之升至格天而莫加文王自此不进以服事殷徳弥盛而心愈小也
　　岐周文王所封因岐山以名之也从山从支其
　　山如木一榦中分为两支也因为国都又作
　　象曰王用亨于岐山顺事也
　　诸侯祭封内之望非柴望之比亦顺其事所当为尔事如有事于郊庙之事苟非鬼而祭何能邀福
　　六五贞吉升阶
　　天命靡常惟徳是与能贞者即吉也山体髙峻歴尽崎岖则反为平地殿陛之间东西两阶揖逊而升何其坦易乎履髙而不危让天位而不居之象也阼阶居堂东南巽象宾阶居堂西南坤象纣都在东阼阶也岐周在西宾阶也天子以天下为家主阼阶是主天下也文王所升者賔阶示终于臣位不为主也阶陛也从阜从皆由庭以升堂垒土为等级如
　　阜之髙为人所皆行者也古者阶陛通称后世臣庶称阶惟朝廷得称陛
　　象曰贞吉升阶大得志也
　　化行南国终于事殷此文王之志也柔顺而升至于此可谓大得其所志矣彖传南征志行阶在堂之南南征即志行迨乎升则大得也
　　上六冥升利于不息之征
　　升阶则堂由堂而入则为室为奥乃宴息之处昬夜所居者故曰冥升明动晦休庶人手足之勤劳也大人法天昼夜不息虽寤寐未尝怠惰即衰老犹不废学升岂徒名位功业而已哉不息之贞大人即天矣冥升不息犹书徳升闻非事功可记者老子以
　　俗人昭昭我独若昬俗人察察我独闷闷当之又曰虽有荣观燕处超然皆冥升之意
　　象曰冥升在上消不富也
　　升之巳极即是降之端禄位名夀当其既往何事尚可留连虽富有四海能不转盼而尽消乎则知不息不消者别有所在防不在于升之上也
　　萃升二卦往来阴阳聚散升降之道也聚者未有不散升者未有不降聚必趋卑卑不能散而以升为散如泽聚于地升为云雨而散于天下升必亲髙髙则危而易降故困随之如地中之木既升将为斧斤丹黄所及升之歳时须乆降则倐忽焉尔萃之象词俱若幽隠升之象词俱若光显亦以趋卑亲髙故也又似萃难而升易萃合众人其情事不齐升惟独往其气势专一故也两卦俱有取于祭享萃欲聚其散假庙大牲用龠所以聚巳散之神魂也升欲降者升用龠享山所以升我之诚敬也聚散升降无间幽明其至矣乎


　　周易象辞卷十三
　　钦定四库全书
　　周易象辞卷十四
　　余姚黄宗炎撰
　　【水下泽上】困
　　木升则末大于本而颠人升则位过于德而危升而不困者鲜矣此升之后所以有困也为卦上泽下水隄防不修泽涸水漏之象泽水掌于虞衡旱潦时其蓄泄今至于涸漏矣田野之荒芜可知故名之为困困故庐也愚按庐乃田间之草舎农夫春夏有事于南畮则居之曰故庐则舎已崩頽倾壊而不可栖息其所存者惟垝垣废址草木苍然尔田夫牧防无可托处仅依乔木以为防庇其劳苦为何如哉凡人驰逐于外者必荒于内务于高逺者必迷于卑近故升于朝而忽略其田里及颠危之至而思返其故居则又破败而莫可投足矣常人处此已为穷愁所害不能自防惟大人当之动心忍性増益其所不能是以初三上隂柔无德无才际此荒芜空乏之时幽忧沉锢无能再兴栋宇复辟田土以克光乎前业终于株木蒺藜葛藟而已矣株木蒺藜葛藟者何物也即困中之木故庐所存以为耕夫止息之处者也二四五有阳刚之质具济艰之才在困而振作荒于田野则致身于朝庙塞于乡闾则奋迅于行旅岂区区畎畆版筑足囿其终身者乎继困者为井井田也将往于田先治其休息之庐舎于茅索绹亟其乗屋是也古者五畮之宅二畆半在邑秋冬居之以为収藏之所二畆半在野春夏居之以为播种耕耘之次故欲耕田必先治庐一嵗为菑言除去蔓草而通水道二嵗为畬言筑治庐舎以休息农夫草去水通复有庐舎可以栖止竢明春然后布种则三嵗矣三嵗曰新田之谓也知乎此而困井之画象彖爻如示之掌不然呶呶呓语何为也哉　卦惟泽水无震防何以困有木象爻有株木蒺藜葛藟诸象以其中藏防也藏防则其为木也鬰而不舒有困之义爻之为株木为蒺藜为葛藟俱佀木而微细明其不成防也
　　困亨贞大人吉无咎有言不信【信古申字】
　　水泽成卦其性流行穷居隐约无有拘碍困固有亨之道也在困求亨恐为小人之穷滥或如庶民之无恒产而因无恒心皆不贞害之也故处困而不困者亨之谓处困而不求去困者贞之谓惟大人为能当之而吉也凡属不堪之忧拂乱之为皆所以磨砻其知识而造就其德业者也何足为我咎乎信当作申与尺蠖求信之信同大人处困其道不行当传之空言以垂教万世是其有言也乃其志屈而不申故也如文王羑里演易孔子反鲁述六经是也　有言不信与闻言不信异闻言者言在人而我闻之我不信之也信读如字有言者我有言而志不得信也信读若申古人多通用后儒遂不能辨
　　困故庐也从　【围】从木庐本田间草舎谓之故
　　则毁败已尽所存者止頽垣旧址是以从　草木蓊蔚是以从木古文作　　从止从木止依栖也言人止于木为托宿计也今之觧者以木受　为困以木见止遏不得长逹为困汉义亡矣故庐二字非有师承者不能训然得其意者鲜矣　　信从人从言人之言欲其畅达不可使有屈抑不尽之处圣君好问察拜昌言立诽谤之木竖敢谏之鼔所以导之使言者无所不至故以人言为申外传曰防民之口甚于防川人言不可不申之谓也小篆误以为诚信之信人言欺伪寜足信耶
　　彖曰困刚揜也险以説困而不失其所亨其惟君子乎贞大人吉以刚中也有言不信尚口乃穷也
　　困之所以为困者以刚揜于柔也天德本刚人志亦刚凡有所抱负无不欲见之施行偏逢时防之乖舛屈其才而抑其学使不得略展其亳末则此刚之可贵可用者已悉揜而不见矣际斯险难未有不怨尤忧愤窒塞而不通者也独能乐其所乐不知有险是险以说也则境遇虽困我之天均不受夫折剉流行通逹不失其所亨非君子其孰能之然当是时即守正坚固恐天下之凶咎亦将有所不免矣大人又吉而无咎者岂不以刚可揜而刚中自若身可困而刚中不可困也刚莫能屈中莫能移通塞之浮云于我何有但此理此心即不得明显于今日恶可不彰著于后世或有所隠晦于一时焉可使灭息于千古君子有言于不申之日不见诸躬行而徒尚乎口乃见其穷也【即后人穷愁著书之意】夫立德立功立言咸足垂万世而不朽夫子贤于尧舜孟子闲先示后惟以穷而尚口空言侔于实行也
　　揜盖也覆也从　从合谓以两手合物也后人
　　复加手作揜以为取物之义已属三手而赘疣况可施于覆盖之义乎
　　象曰泽无水困君子以致命遂志
　　泽乃陂池潴水之地有人力以伺视焉今水反出泽下则水流去而泽就涸矣是泽无水也田畆之灌溉何资乎故有田芜庐坏之象命之曰困君子观之则有处困之道人生富贵贫贱得丧夀夭俱莫之为而为莫之致而致营求百端枉己害性者固不知命委而弃之听其自然者亦不知命君子不求侥幸不立岩墙凡吾可尽之事无所不极其至然后聴成败于天始得谓之致命言推极其命而不与天争也权在天者犹如是其权在我者独有志焉修身行已立德立言守先以待后虽困而必遂天又岂能与我抗哉遂志者身虽屈而志必申也甘枉尺不遂志也求直寻不致命也
　　初六臀困于株木入于幽谷三嵗不觌
　　以孱弱之人居卑下之地穷愁痿顿不能行动坐困而已株木者木经剪伐仅存根干无复柯条防庇者也运际昌明草木蕃盛时当萧索即草木亦皆雕零故为臀困于株木之象如此荒凉之原野力无能为垦辟计反退而入于幽谷又复弃其所守之故土田之下者三嵗一易尚冀有成今乃入于幽谷更何望乎三嵗不觌是无可为相见之资也
　　朱木根干也从木从一指其中一在木下为本
　　在木上为末在木中为朱以凡木赤心者多因借为赤色之用而木之根干又赘作株以别之
　　象曰入于幽谷幽不明也
　　初虽坐困尚有三嵗之望舎而入于幽谷益其昬昧而不明处困之道也下卦为水宜内明二刚乃水体初犹涯涘恶能明
　　九二困于酒食朱绂方来利用亨祀征凶无咎
　　泽水之所以涸以其流而伏匿尔二水之主潜陷于下何能为济世利物之用其可以备郁鬯供粢盛者鲜矣士人穷约隠居至艰难于朝夕必需者如此是困于酒食也然而饭糗茹草畎畆乐道其令闻广誉有不期着而自彰者王者之朱绂方皇皇而来聘矣无求饱菲饮食乃士君子淡泊之素性惟郁鬯粢盛之或阙无田不可以祭则不能不奭然有动于中也既有命服之临赖此而修备物之典礼用之以为亨为祀利孰如之茍于此外而多求焉是穷达有异而丧其生平矣故曰征凶然二本刚中养之有日自能无咎　从来注传解困于酒食都作餍沃苦恼象既不类理更不通夫水漏泽枯原野方有旱干之忧何从得此酒食之荒淫需之云上于天雨将不求而至然犹必待于五居大君之位受九州之赋贡始得需于酒食未尝若是其奢也二当困时位甫立乎地上时未及乎壮年輙尔狼藉盘餐昬迷麯蘖有是象乎九二之刚方见揜而为困不思修德省躬以求忧患之益而乃醉饱乐忧能来在上之朱绂况享祀必谨于斋戒未闻醉饱腥闻尚堪对越夫鬼神有是理乎无理无象则吾未之敢信　朱赤黄相入而成之色诗朱芾斯皇人君之服饰也
　　芾蔽膝也象垂幅交带之形上古衣裳之始取
　　皮以蔽前后后世圣人虽采章服物之俱备不敢忘其所自始制为蔽膝以存其遗意后从糸谐犮作绂或从黹谐犮作黻而义晦矣
　　象曰困于酒食中有庆也
　　君子而困于酒食几不能具箪瓢矣中无所有则防失其意志何能取患难贫贱以为磨砺之资唯二有中德则穷饿困乏皆为进修之福庆使其沉湎于酒肥甘于食则腐肠之祸至矣庆安在哉
　　六三困于石据于蒺藜入于其宫不见其妻凶
　　水弃泽而趋下泽成刚卤变为硗确不可耕之地矣前有四五两阳横亘于上卦推之不去是进无所徃而困于石也后有九二一阳鲠塞于下中不为我用是退无所之而据于蒺藜也欲以不安之身行艰难之事彼亦知其必无成就乃弃其所为之业入宫而偃仰则又丧其所偶中男配少女三上两隂不相为应是不见其妻也安得而不凶　困为故庐石田不可耕蒺藜不可居无能谋获于野乃入于在邑之宫以息身而室家复荡然市井草莽无一而可　入子其宫与入于幽谷义正相类而事则不同初见株木之害耕退入幽谷思刍樵弋猎以自给者也在下故也三知石与蒺藜之妨稼归入于其宫思商贾贸易以自全者也近上故也岂知处困之道在动心忍性以申其志奚取于事业之纷更乎　　据杖持也从手从豦豦有鬬争之义用手相搏杖持者胜故凡慿借倚恃皆用之　　藜草也可为杖疾藜草实三角而有刺为人所忌疾故云疾藜直是疾病之病加草者俗也　　宫人所居也从　从吕　之中有二【围】谓墙垣判隔如堂室房奥之类小篆内从吕指贯通往来之处
　　象曰据于蒺藜乗刚也入于其宫不见其妻不祥也据蒺藜之上而芒刺不安以柔乗刚也柔揜刚而成困柔更自危入宫不见妻身未死而妻去乖暌离散不祥也夫水泽虽异合之则为一物而无间泽不畜水有上下不合之象男女虽别同居一宫则相亲附而不离两隂非正应无夫妻和乐之义二有庆五受福困于前而亨于后鬼神黙相之初不明三不祥困未可量天夺之魄穷达之际有命存焉君子不谓命也
　　九四来徐徐困于金车吝有终
　　泽盈满则行疾速水既漏涸所存无几故有来徐徐之象兑金坎车九四当上下之介故有金车之象夫拯小民之难济贤士之穷贵于急速需缓安行驾贵人之重器以从事是来之徐徐不亦反困于金车也乎四位大臣其行若是有媿于已溺己饥者不可同年而语矣难免于吝然而美事已行虽稍失之迟防必有济所以有终
　　徐安行也从彳从余余小舎也入朝则趋过庭
　　则趋敬君父也小舎之下非君父所在安行而已
　　象曰来徐徐志在下也虽不当位有与也
　　行虽徐徐而其所以来之志则欲极在下者之困也当大臣之位德之流行不疾而速不行而至今虽才不足以当其位然臣民之仰以济困者众有乐与共事者矣
　　九五劓刖困于赤绂乃徐有説利用祭祀
　　身心家国其所以困者必有致此之由不可不思所以去之五居得为之位宜思去困者也当振作其刚健之威德有在上而为害者则劓之有在下而为害者则刖之净扫蒺藜以就坦途悉伐葛藟以彻蒙蔽然而君之所快左右近习未必尽乐闻者也故欲为所欲为而困于赤绂之大夫不得以自主斯时而茍躁妄于一决则鲁昭汉质魏髦唐文非异事也乃徐以图之不使惊世骇俗谈笑而自定唯见其困亨而説乐随焉方其困也水旱不时粢盛或减逺方阻化方物不贡未得极其诚敬孝飨之仪文亦既説矣神人洽和宗庙社稷始得申其防恪也　二因在三五困在上两象相佀两刚同德在上者必得在下之人相助乃可以去左右之奸慝在下者必得在上之人相援乃可以出沉沦之穷戹观二之朱绂方来是得五之援在上援人易也其征凶盖未许其能助观五之困于赤绂是未得二之助处下助人难也享隆而祭杀下反享祀君反祭祀者何也士君子以俭约为常有上方之命服从兹特丰其品物大君以四海供祭臣民安乐不过修其四时之恒典　或问五为君位非用刑之人以劓刖取象则一卦之义何居若云劓刖而及于五更为必无之象其故何也曰文王居幽羑而演易周公系困五之词正指文王之处困也当纣之杀九侯醢鄂侯而囚文王也文王自视亦同劓刖之人尔然文王小心翼翼不敢怨纣且不敢明言其君之困已而但云左右大夫之相困至圣不死实中正之大德使然及出而为西伯得专征伐三分有二以服事殷未尝稍逾臣职不过仅仅自守侯邦之祭祀而已盖于处困之君实有此象非虚空臆度者
　　刖絶也从肉从刀为断足指之刑小篆别作跀
　　象曰劓刖志未得也乃徐有説以中直也利用祭祀受福也
　　人君至于修刑非盛治也况于劓刖之惨其志岂可云得徐徐振饰而有和説刚得中而不猛直必申而不屈故也以之祭祀民説神歆宜受天之福也
　　上六困于葛藟于臲卼曰动悔有悔征吉
　　葛蔓延之草层累而生故谓之葛藟縁木而上出于木杪有佀乎可以防庇者人无庐舎以即安得葛藟以为覆蔽稍舒风日之酷其于困也有愈于株木蒺藜之恶矣然其不遑宁处则一也故云于臲卼倚徙不定也人当畏惧不安之时毎慎重而不敢更张因自为谋虑曰动则悔至矣动虽有悔去危就安决意以行则可获吉不然终于臲卼岂有既乎兑在上将反而向下穷则变之象也
　　葛蔓生之草可为絺绤者也从艸从曷曷有舒
　　长之义　　藟草之层累堆积者也从艸从畾臬兀臲卼二字不见于篆文即是臬兀无疑臬
　　者木橛之带根者可施于地而不能平正兀者跛所慿以行校于几属则高鋭而不可倚皆危而不安之物合斯两者为一物是以木橛为跛兀其危更甚故后人俱加危字为偏旁而注释其意者也
　　象曰困于葛藟未当也动悔有悔吉【句】行也【吉句】葛藟纒蔓若庐舎然虽稍可栖止未为得当也动悔有悔何以得吉以其能行也行则出于困矣初三上皆柔困之甚者初困株而入幽谷困而益深其困者也三舎蒺藜而入其宫逃困而不能者也唯上能去葛藟而自拔行故也何以能行水泽以水济水下则沉沦上则可兴起也
　　【木下水上】井
　　序卦困乎上者必反下故受之以井是升而继之困与晋而继之明夷义相髣髴明夷而继之家人与困而继之升亦相近佀葢伤于外者反于家困乎上者反乎下伤于朝廷者施政于家人困于治庐舎者収功于畎畆昼茅宵绹田庐既成而农事聿兴矣困为庐井为田也先王体国经野莫大于井田界画既定毎九百畆为一井中为公田环以八区授诸八家八家同井遂于公田之内掘地为畜水之井以供八家之食用旱即稍资为灌溉实因井而制井亦因井而名井也南方地薄易于及泉井小而浅且沟渠错襍足以滋禾苖井之为用亦差少北方地厚故有掘井九仞之深者而其径围之大亦足以相称沟渠既鲜旱干恒赖此为润泽井之及人其功甚多其卦上水下木木气方萌水泉已动为井之义刳木为器县之桔橰以出水为井之象此皆以供田事之用者也彖爻皆指井田而言兼及汲水之井自来传注俱舎耕农之重务而仅举汲取之一端亦已隘矣又且与文王周公象辞一切不合附防矫揉颇乖经旨愚按困井二卦咸有田野萧条乱离凄恻之象易兴于文王与纣之时殷之未世其毒痡使然故继井者为革有革命之兆焉作易有忧患圣人因忧患以前民用有由来矣或有难之者曰桔橰取水是木在水上也于象有戾应之曰彖传云巽乎水而上水巽入也言以木入乎水之下而上之也正恐后人有疑于象而为释明如此或又曰禾苖之资水也大矣恐一井不能救其缓急应之曰此不知古今南北之通义者也古者五谷并重用亦兼之非若今之偏重在稻稻必出之水田也黍稷菽麦种不须水旱干之日稍得沾濡即可望有秋矣故井水亦足御灾荒西北之地至今水田少而旱田多五谷襍陈不専尚稻也况其为井原十倍于东南乎　古者地皆画井路在田畔即为经界孟子井上有李与道旁苦李同义道路井田汲井其地不相离而义亦兼该月令五祀冬祀行而不言井淮南子白虎通俱曰冬祀井是井即行也行者井间之道路也故曰往来井井
　　井改邑不改井无丧无得往来井井汔至【句】亦未繘井羸其瓶凶【至句】
　　古帝王之有天下原非自私自利也盖作之君以为民必先经国制野以为本则井田所自始井田既立民有恒产乐其乐而利其利在上者道有汚隆代有兴废国与天下随之国与天下既改则邑不得不改邑虽改不易民而治也民仍借乎食食仍出乎井也先王之沟洫疆里以授先民者其筹之至当矣因之可也改之不可也抚我则后虐我则讐累世之耕种耔耘高曽之此疆彼界依然如故不因故国灭亡而有所丧不因新主代兴而有所得农恒为农唯其旧也夏后氏五十殷人七十周人百畆名虽异其实同也其同异柰何曰一代之兴谨权量审法度畆里之广隘系于尺寸之长短夏后殷周之尺寸各制所以五十七十百畆别呼其实即此井即此田即此农之子孙无有损益于其际也井田之疆界为行人之道路其往来者一井既过又为一井自此而去以至十百千万井其地无穷其井亦无穷盖先王制井以养万民即计井以封万国此井田者即庶人之封建也其公田之内必掘汲水之井以备八家之用当凿之寛广洪深修之固而浚之洁虽遇旱干长縆修绠汲之不穷始为尽道汔水涸也苟治汲井之未善适逢旱干之至无所施其繘于井中徒见繋羸其瓶县之桔橰之上而已失其救灾捍患之道不足养人而凶也圣人忧民无所不至参赞天地以左右之唯恐嗣王不知此义不修荒政所以申汔至之戒　彖辞五句虽有五义前后一气相贯更姓改物经天纬地之道粲然可见如传义所言何从窥圣意乎汔王辅嗣训危尚与水涸不逺笺曰几也则转展失真矣程朱唯知笺义不顾水涸之本训义理益不可合羸累通即羝羊羸角之羸如曰败也岂羝羊亦败其角耶井八家一井象经画九区公田凿穴之形古人
　　掘井之法以木四条构成井字之形量地浅深将十百井字之木层垒而上之谓之井韩注曰井垣也使旁土不崩然后以甓石甃之因其在井田之中即取象于井田而为韩圣人之制度亦巧矣相传伯益作井
　　汔水涸也从水从气【气】水涸则所存止淤泥但
　　有水之气而无水之形　　繘绠也从丝从矞矞者以锥穿物言穿丝于缾则其绳为繘也小篆省丝一体作为　　籀文加两手作　　指两手持绠汲水之意　　缾罋也从缶从并缶小缾大一缾之畜可兼并数缶也或从瓦作　　并指其受瓦指其质之意
　　彖曰巽乎水而上水井井养而不穷也改邑不改井乃以刚中也汔至亦未繘井未有功也羸其缾是以凶也木在下而水在上是以木入乎水下而使水上出也其象为汲水之井井以滋田田以种谷谷以生人转展相养无有穷竭也改邑不改井者困井变易二五两刚仍居中位也天下非一姓之天下则邑井非一人之邑井唯有刚中之德者能出而当养民之任井田之制必不可废也旱潦固天道之常汔至亦非大灾未下汲绠于井是未有苏枯润稿之功也辄繋羸其缾而不用未尝尽人力而遽委之天灾宜其凶也茍井不属井田则改邑不改井如何解释无丧无
　　得如何笼统过夫既云改邑是徙其邨聚迁其市廛井独不改近或迁徙于数里逺或至于十里使妇女老穉扶服而负此水民不聊生矣古未闻有凿井之禁民又何惮而不改而必懐此都也无丧无得以井水不加盈缩而言春夏水溢秋冬水涸潦则水满旱则水竭圣人何苦立此不确之象哉
　　象曰木上有水井君子以劳民劝相
　　圣王恐井田之制尚有未备故凿井于公田以木挽水而出之使可以济禾苖之稿缓农夫之痛木上有水井之象也君子观象而穷其义凡可以爱人养人何所不极知稼穑艰难野人疾苦既慰劳之又劝勉之使勤其事辅相之使济其穷省耕补不给省敛助不足而民亦乐助公田互相输力忘寒暑之困惫矣周家自后稷以来勤于农事诗书每详述之而于易亦三致意焉不然牵绠之劳儿童妇女俱所能任奚用君子之耶许其旁而劝相为
　　初六井泥不食旧井无禽
　　亦一井也頽废不治泥淤而不可食盖以世乱嵗饥人民离散田野荒芜而不耕耨其为井田若随国邑之败壊弃而为旧井矣不稼不穑虽鸟雀田鼠亦逺去而莫顾矣是无禽之象也与牂羊羵首三星在罶之义相为表里如曰井韩崩頽而无禽吾未见新穴之井有鸟翔集于其内有兽踯躅于其中也
　　象曰井泥不食下也旧井无禽时舎也
　　穷弱小民岂能浚井及泉所处之地卑下其才其力所不逮也先王之时务农重谷禾黍盈野惧鸟兽之害稼为田猎以驱除今也人去田荒禽兽不至后王之时舎农政而不讲也
　　九二井谷射鲋罋敝漏
　　初六以阴柔处最下农夫之穷困孱弱者不胜其劳瘁已有人亡田弃之象老稚转乎沟壑者也九二刚而稍上当虐政之加饥馑之逼其喘息尚存先世所受之田亦弃而不耕矣同井之人死亡离散满目凄凉昔日之芃芃苖黍皆变为荒烟蔓草但见田间有积水之处久无人迹鱼自生其中因而射取之苟延朝夕其汲水之器亦已敝漏而不可用虽欲为抱瓮丈人其可得乎井谷井田之最卑湿处水之所聚如山下之谷也倘云汲水之井井已卑安得复有谷以出水况由谷再下而射鲋耶无是理无是象也鲋鱼名从鱼从付附土而行沟渠皆有之庄生
　　云车辙鲋鱼得升斗水即活者言其浅水易生指为鲫者是也　　瓮汲缾也从缶从雝雝水鸟出没于水汲缾佀之　　漏屋穿水下也从屋省体从雨屋下有雨漏义自明后人以刻漏之漏加水而漏下以别于屋漏亦已赘矣俗遂因之屚字反不用又屋屚奥窔上古穴居通明于顶有雨穿下君子毎事不忘本因有屋屚之称
　　象曰井谷射鲋无与也
　　一息尚存为田野之遗老何不且耕获以养其残生射鲋于井谷苟活甚矣上无恤农之政下无耦耕之畔谁可为与而复其先畴之恒业也哉或曰二五同德五为中正之主得为于上二岂雕残之若此曰五为水主养而不穷生生盛大者二木刳为汲器生意已絶非九五所能造者也汤武岂能辅相桀纣使为夏商之令主乎二乃伯夷太公之流与
　　九三井渫不食为我心恻可用汲王明并受其福渫即泄字井田不治其畎浍沟洫皆灭没而不能灌濡其流水皆渫去而不循故道不可得而望嵗矣民其不食矣彼有其民有其地者恬然不以为忧而乃为我心之所恻怛田野之荒芜经界之败壊岂农夫之罪哉使其至于如此者实王者之故尔使王而恫恤民隠知民为邦本稼穑艰难天下人民并受其爱养之福矣王指文王纣虐已稔文王虽三分有二东土之流离饥饿不得被文王之泽者文王悯之欲锡之福而不能也如以渫为洁不特训义臆説意味索然而心恻受福作何着落
　　渫除去也从水从枼枼言水之渗漏如木叶之
　　零陨而人不觉也俗皆用泄字即枼之省文尔因俗儒误认弃上之三十为世遂以世字加诸木上以为枼也不识枼乃木之加体指事非三十为世之谓
　　象曰井渫不食行恻也求王明受福也
　　彼田已壊而不耕彼民已饥而不食彼昬不知我行其野见此景象而心恻然莫可或解将何术以济之乎但求王者明乎此则斯民庶得受其福乎
　　六四井甃无咎
　　井当四位离乎下卦有出昧土之象登乎上卦有向王明之象入其疆而田野辟农夫勤于耕耨八家相聚有事于井当木落水涸之时共甃而整治之去其缺壊补其罅隙而井已重新矣食用有资旱干有备可以无咎
　　甃井壁也从瓦从秋井既以木为垣于垣之内
　　陶瓦以封之壁而井乃固时至于秋既为农隙正水涸木落可以治井下卦防往木落有秋之象古礼立秋浚井改水甃之义也
　　象曰井甃无咎修井也
　　嵗之所以凶荒田之所以芜秽岂土膏之独薄与特以农政不修故尔王有志于恤民恶有易地易民者哉不过除其患害补其缺畧井虽旧修之则新矣诗曰周虽旧邦其命维新
　　九五井冽寒泉食
　　五为坎主泉之象也古之凿井必相度其地之泉穴在于何处然后迎之濬及其所则泉自下而上汨汨不絶其水清洁与凑集之水不同所以谓之冽也水之有原者曰泉冬必温夏必寒当耕耘灌溉之时农夫在田其水正寒汲而为食利人甚普盖自修井以来黎庶乐业土地开辟皆王者之德泽足以浸灌滋润乎生民也校诸下卦之萧条惨戚孰不思兴起而归养乎虽欲不革不可得矣
　　冽水清也从水从列古作　　象水自下而上
　　之形水之下流味必咸浊水之上出味必甘清古文简易明白小篆加水谐列是反从矣
　　象曰寒泉之食中正也
　　水出地中正位北方以润万物王者执中用中正乎天位以养万民
　　上六井収勿幕有孚元吉
　　夫修井以来旧日之废坠已戢地利之生产已殷天则雨旸时若而民获物阜歳丰矣井田至于秋冬为大有年其所収获栖被原野勿用盖藏一以见盈仓溢禀至庐舎不能容纳足徴所畜之多一以见人有资生比屋充牣道不拾遗足徴风俗之美此其信于天下之实据所谓太平有象非若麒麟鳯皇景星庆云之瑞也是为有孚而元吉如曰収为汲绠已属臆说至于井之有幕自古及今罕闻罕见何遂以勿幕者为元吉也礼鼎有幕以防尘蝇之秽此之勿幕但言堆积于场上未尽纳于仓箱也是即后世余粮栖于畎畆之谓
　　収捕也敛也从　　缚之义从攴朴击之义収
　　敛五谷者先缚而后朴击之捕获罪人亦若是故通为収捕之用　　幕帷在上曰幕覆食案亦曰幕帷幔之制施于莫夜为多故从巾从莫
　　象曰元吉在上大成也
　　圣王不忍土地之荒芜人民之愁苦吾疆吾里而修之井甃泉洌民勤土膏财成辅相行之毕世至此而始得达之天下及乎亿兆乃元吉之明王在上人人受福天不爱道地不爱寳而大有秋成也汤武之革命已基于此
　　下卦三爻佀沬土上卦三爻佀西方美人先王之制井田人人有恒产天下无贫民故可言一夫一妇不被其泽若己推之沟中后世井田既壊昬暗之朝其人民之为刍狗不必言凶荒之日赤子之就涂炭亦不必言即有爱民之君值丰熟之时其乐其利多归于豪强兼并孱弱农夫终嵗勤劳仍有食糠覈者岂特一夫一妇哉欲为三代之治必当先复井田欲复井田必当师其意而不泥其迹天下之所产自足供天下之用一年之収获自足给一年之食今既无恒业游惰者非仰地外之谷也亦养于此田也贫困者非竟能薇蕨毕生也亦贷此富室之所入也师其意但均其田八口之家准以今田约二十畆田之硗瘠者则加以十畆硗瘠之至者则増至四十畆使可更易而迭种凡一方之田俱有是三等所谓公田亦视此三等而错襍于私田之侧八家助其耕种耔耘至収获而纳粟于公庭然后尽一嵗之事不泥其迹不必制为井形不必拘于八家九区之数孟子巳云请野九一而助国中十一使自赋战国之时阡陌未尽坏已须润泽况欲泥之于又数千年之后乎是井田之不可复不在于顽犷而在于迂儒也
　　困井相因田庐既坏依草附木不能居止则将流离播迁民不地着矣所以田野有无禽射鲋之惨地脉絶民心去夏殷之亡兆明王恻然于此修旧维新有徳有人有土有财天与人归汤武之兴莫能御焉
　　【火下泽上】革
　　井田之収获每歳而一革制度之废兴一姓而一革天下之改革视乎民民之向背视乎养善养民者焉能家哺而戸餔之亦为之井田教之畜牧而已井田以供粢盛粢盛具则必备犠牲然后可以供祭祀可以养圣贤革之继井其义不一而足火下泽上以火熟水将以治皮也爻有牛虎豹皆取兽皮之意牛革尚其坚固虎豹之革尚其文采然兽皮何以有变革之义黄牛虎豹各为一物而具一物之质性及取而成革则但资生人之用而变革其所生之质性矣二体两象原取以火革泽泽受火之煎烹而改易其气味如王者之陶冶斯世而移风俗也下卦三爻由渐而进初审时二正当其时三则临事戒惧皆我往革彼之象上卦三爻四受革而改命五既变而施以礼乐上则化成天下朝廷草野悉变文章之治皆我为彼革之象夫天下时而已矣时者日往月来寒往暑来相推代而成者也日月寒暑推代不息遂生治乱遂有古今素问曰亢则害承乃制物未有穷而不变极而不反者至治之世乱萌已伏大乱之世治端亦兆故者不得不去新者不得不来日出而照临万物其时已过则退入于苍茫大泽之下何事不为尘迹故天地革而四时成即夏命终而汤革之殷命终而武革之之事存乎其中治厯明时因天道而知人事有孚改命因人事而信天道也顺天应人舍时无能为也厯四时之序春木生夏火秋金生冬水冬水复生春木惟夏秋之交火克金火徂暑金继令独有变革之义所以取泽火为象离南方兑正秋经此二时两禾咸登帝尧命羲和其授人时亦以农务为重革鼎二象其交合之际原有物以间之其义最确伯不得略革之泽上火下使无釜以闲隔则泽决火灭不能成革中藏干金金釜象也火而无薪丽于何处中藏巽木木薪象也始可以变革滋味鼎之火上木下亦自焚耳于鼎乎何有惟其中隠干兑干兑皆金为鼎之质其物重大合两金而成体兑为泽在于金上始有烹饪之具成熟食之功四卦循环颠倒巧合缺一不可
　　革已日乃孚元亨利贞悔亡
　　夫自困井已来生民之顦顇亦已甚矣修井之补救方隅之有年何足以维新乎天下非改易其性情变化其风俗不可得而治也然而改革之事易骇众人之耳目非施之有渐需以歳月岂能信于人心已尽也已日犹言毕世夫有此革也乾坤为之再造权量法度正朔服色代有损益惟元亨利贞之四徳则贯乎天地之始终特因其革而愈显创始未定虽天时已至圣人不能无悔及乎人心既孚悔己亡之　王者必世而后仁善人为邦百年可胜残去杀周家积徳累世始开王业　万物自有形之始以至衰老无刻不变但以渐而更改不觉其可惊畏不受其痛苦耳圣王之革天下与天地之革万物同
　　革兽皮象具角尾开胸腹之形治之使柔而可
　　用者曰韦未治而生者曰革　己象人口气出形言语已尽而气尚未収故为止尽之义又为字句之断絶处耳
　　彖曰革水火相息二女同居其志不相得曰革已日乃孚革而信之文明以説大亨以正革而当其悔乃亡天地革而四时成汤武革命顺乎天而应乎人革之时大矣哉
　　水火之性迭为兴废一盛一衰如气之有呼吸故曰相息息者心气之出入而运于鼻水能灭火然水若于物即蒸而成热热乃生火火能涸水然火之所向必先煎逼而出水是水又生于火其性常相反而气常相通如天之寒暑人之呼吸也中少二女同居一室非相猜疑即相妒忌其志各有所向而不相得故谓之革已日乃孚者渐仁磨义嵗月既久然后革而人信之也圣人心志如白日行天光明正大经东西而纬昼夜其所以信之于民者岂有他哉维此文明之徳而民咸説之大亨以正革当其防悔乃可亡天地之气化温凉寒暑迭为改革而成四时帝王之兴起有以除暴取残而改革其天命上顺乎天下应乎人天受民受惟其孚东征西怨亦惟其孚此圣人之所以合于天地而再造乾坤者也其时信大矣哉息为止之义泽乃空旷之地未可即谓之水而实水所止息处日行处下虽不可云止而实羣动宴息时男女异情各性同息一室爱恋绸缪二女同形同气共居并息格格不相入水火本中男中女寒热湿燥判然相遇则相得而成既济泽火少女中女相近而日疏必各为更变而不久仍其旧也　四时以相生为序禅继之正道因之惟夏秋之交以相克为生则殷周之征伐所以行其权南火而入西金自夏交秋之象
　　象曰泽中有火革君子以治厯明时
　　泽与水不同水流行泽畜积流水逝波寒暑不甚改变惟停留潴集之水夏日必寒冬日必热革继井而为卦泽乃井泉井水在冬甚温泽中有火之象也圣人教民粒食即有以火革水之事敬授人时正示民东作西成之限民非水火不生活水火非变革不可以治饔飱饔飱必本于稼穑稼穑必因乎天时治厯明时则趋事赴功无有失期故帝王之代兴首重夫正朔天地之革以寒暑易姓之革以制度　泽中有火与水在火上有辨水火男女相交有异体之象故曰在上泽火二女不交无彼此之分故曰中有素问云泽中有阳焰木华海赋云阴火潜然皆泽中有火之谓此火生于刚卤不能暵物海水虽咸未煮为盐不任调和皆有待于革之意
　　厯古作厤从秝从厂秝者谓七月九月二禾之
　　成熟也二禾登场一嵗之阅厯尽矣厂葢藏也小篆加止作歴止者七曜之经由止于二十八舎也时从之从日四时有过不及必视日之纒度以为凖则之往也日之所往指躔度也小篆加寸作时言人有测算之法
　　初九巩用黄牛之革
　　事莫大于变革莫重于虑始初虽离质势将上往然而天人未孚岂容自试其执守坚固若巩而用黄牛之革者然
　　巩从巩从革以韦束物也巩为执持徒手尚惧
　　其不固束之以韦应无失坠如止言其固非是
　　象曰巩用黄牛不可以有为也
　　时之将至尤不可先老氏所谓祸始福先防之不得未有不发而为灾害者故不可有为以待时
　　六二已日乃革之征吉无咎
　　离为日二离主日之象居位中正日将上升已日乃革之之象以文明而得説应天人交致其孚以是而征先不失诸早后不失诸迟但有吉而无咎
　　象曰已日革之行有嘉也
　　日行而上人行而进正逢其时防必有嘉尚矣指应五而革泽　兵革乃军旅之事而此言有嘉嘉礼也革命用干戈以威天下而彖传言文明以説足徴汤武之顺天应人以徳不以功也
　　九三征凶贞厉革言三就有孚
　　处上下之交火泽相战争之际未审其防而往将蹈于水火而凶既有其端而不能决择非涸焦则濡烂是贞而厉革之为言一而再再而三无不就矣其诚信有不著者乎故云有孚二当已日三当乃孚一辞分为二象亦迟迟渐进之意　一重一帀为就革三重而三帀其维繋之坚固有必然莫回者
　　就就髙也从京从尤尤异于凡也离日上升就
　　于至髙亦进而革之之意
　　象曰革言三就又何之矣
　　言当进革无可退避舎此又何所往哉
　　九四悔亡有孚改命吉
　　衰季之时天以乱开治既逾下而厯上其悔可亡葢其为泽也居炎上之冲易寒凉而为温和化刚卤而成和羮固孚之有日矣天下人民无不厌弃夫昏乱之旧俗而趋更新之徳化天命不常昔之眷顾于彼者今改而祐祐于此矣天岂有私命乎惟视人民所归向耳顺天应人何吉如之
　　象曰改命之吉信志也
　　汤武之志无利天下之心救民于水火不得已而除残伐暴孚于天而天信孚于民而民信也　三代以上民为贵作之君作之师以养斯民教斯民而已民虽众愚而无智不能兴大利弱而不强不能除大害于是有圣人出焉能人之所不能天下共爱戴之皆曰是诚我愚弱者之父母也羣然奉之加隆重焉使其居处服食有异于众人彼所居之地原劳苦忧勤在他人所不堪何可又令其耕食织衣务其小而遗其大哉所以耕先奉以食织先奉以衣民为其易君为其难三代之子孙喜其居处服食独异于众人且令之无不行禁之无不止于是竭天下之膏血疲天下之筋力以快我之居处服食専大利而归己推大害以与人君也者遂为生民之大患安望其能兴利除害也哉强暴之簒夺以此奸邪之窥伺以此茍天而不作之君亦何至使生民如此之极乎于是又有圣人者出焉见水深火热颠连无告起而去其残贼四海之民皆信其志之在兴大利除大害以救斯民而不在一己之居处服食也故曰有伊尹之志则可无伊尹之志则簒伊尹以匹夫匹妇不沾尧舜之泽若我陷溺之岂忍视天下生民皆为太甲所颠覆幸而太甲改过茍太甲终身不改则伊尹无可柰何亦不得已而自为之矣皆因后世贱儒视居处服食为重视民为轻乃有汤武逆取顺守之説夫汤武亦何所取乎取其残而已取其残则顺天应人何逆之有彼贱儒者流不知汤武伊尹之志局于居处服食以为取守有异于寺人妾妇否耶
　　九五大人虎变未占有孚
　　阳刚中正之主顺天应人膺维新之命溅涤其从前之委靡頽惰凡人心风俗无不去积习而改观大人兴起如虎之变威振风行改正朔易服色创制立法耳目焕然固未待于占卜而先有孚信于天下矣犹左氏云不疑何卜也　五独不言革者谓四已革旧变则更始革者去桀纣之暴虐变者布汤武之仁义
　　象曰大　　　　　　　【人】虎变其文炳也
　　大人首出其制作可观泽至秋而澄洁日至秋而髙朗文采光华昭烁于天下而炳然也岂但以威武立功者乎即彖传文明以説之意
　　炳本作丙从　指天从火指事火天之阳气也
　　质具于木石而气行天上者大火流行弥亘天地故借为明察之用因加火以别天干之丙而义赘矣
　　上六君子豹变小人革面征凶居贞吉
　　革道以成今之天下非昔之天下也前日之天地闭塞贤人隠遯今既以弃故而就新其懐才抱徳之弢晦而不显者无不于此自露其耿光是以君子若豹之变以附比于虎其小人者説家室之安宁田庐之得所欣欣相从而向化革面者改其愁苦之状而为喜笑之色也彖传所谓文明以説也于此而有异志他往是图则凶居常守正以聴天人则吉　夫道一而已矣是则是非则非无界于两岐可否之间者伯夷太公避纣海濵待天下之清闻西伯善养老相率而归之当此之时天下咸知天命之西顾有圣如伯夷反不知周徳将兴徒以饥寒困逼适乐土而求茍活乎如其知之始而就养终而饿死何前后不相袭也汤武之事救民水火伯夷未有不与太公同心者史迁无稽之言防于诬圣矣二老之归周也其人同其事同而处太公以师傅以庶老养伯夷文王不已悖乎意伯夷耄耋过于太公必徂逝于既归之后不但不得与夫孟津牧野之防且并不得佐文王事殷之日也君子之出处权于是非得其是而合于道则君子之豹变矣或曰然则何以有遗逸不怨戹穷不悯者哉曰非汤武也非其君不事也
　　豹佀虎而小从豸从勺豸长脊之兽勺者以其
　　丈圆如防滴之渗溢也豹能随雾隠形君子当衰乱之时弢藏如豹雾及至变革污浊以成昌明之盛治其文采发露亦如豹之羙艶也　　面顔前也从百【首】而加囗于其外指其肉之方正也小篆缪开其上作　　实不可解
　　象曰君子豹变其文蔚也小人革面顺以从君也非其时君子潜伏于草莽碌碌无所表见时茍至矣其徳之润身才之措事者皆纵横如意经纬成章其文蔚然而盛也小人则向风承化安居乐业以顺从乎君而已惟孚之在先故能顺之于后
　　蔚从草从尉草言其茂盛尉言其平顺帖服也
　　诗荟兮蔚兮是也豹文整齐周密无或希疏错襍之谓　炳蔚俱从火者离为文明也火映金水光彩发越之象
　　【木下火上】鼎
　　火之革泽非能自革也必资乎鼎兽之去革将以就烹也必升乎鼎帝王革命卜原相隰欲以建都也必先定鼎故革之后为鼎也为卦上火下木木生火而传于薪火光上焰木质下燃生生不穷寄之于鼎以养万民圆以象阳三足以象三公方以象阴四足以象四辅文饕餮以戒贪布云雷以示及物绘夔龙以寓变化大者谓之鼐圆揜上谓之鼒有牛羊豕鱼腊肠胃肤鲜鱼鲜腊之用不同天子九饰以黄金诸侯七以白金大夫五以铜士三以铁其制度大小轻重亦各有异或有铭识或无铭识细辨之为敦为彞为登为盉为鬲为甗以供祭祀燕飨之器其形则殊然皆可呼之为鼎巽离连位东南长养万物之方巾藏金泽金为鼎质泽为烹饪下爻金木水火之异未备不可以为食不食则无贪饕之象故或无咎或吉至四可以食矣小而惧其养口体滥而惧其及小人五上举鼎有象则享帝养贤庶有攸当故金利贞玉大吉卦之六爻初偶岐而居下为趾趾所以奠鼎维惧其颠九二竒横偶上为当所以承鼎实而成燕享賔以疾辞而不至九三竒居鼎中逼近离体象雉膏之鼎实可以食矣而当上下改革之际鼎之或行或止尚未可定何暇安食九四复以一竒进加鼎实之上溢乎其腹沾濡于鼎外而不成礼六五偶分鼎上为耳耳以贯贯则鼎举而行又非燕享之时上九竒亘鼎上为与鼎本不相属祭祀燕享絶无闗渉是六爻皆无列鼎而食之象圣人于富贵盈满时不欲人之侈汰惧天命不常天禄难保定鼎即视迁鼎之鉴其垂戒于后王者岂浅鲜哉　愚按鼎彝制度其图画于金石之家者甚多其髙大不过尺余重不过数觔容受不过数升与礼经相校大小悬絶固非正位凝命之器神禹平水土之后贡金九牧铸九鼎以象九州其大小轻重在外传者虽一时权对不可为据然度其规模要须数车九牛始挽一鼎若指此为祭祀燕飨所用又无乃大而无当乎且鼎以荐牲体原与彝罍笾豆之属同列初未尝亲于水火若夫烹饪熟物则必资乎釡鬵是又不可以混称者也岂圣人仅因其象之相佀名之相类概举而约言之与未可知也
　　鼎元吉亨
　　夏后氏平九州之水土九州之牧各贡其金以一州之金铸一鼎合而为九成汤革夏命鼎归于殷武王革殷命鼎迁于周遂以此为受命之大寳其祭祀燕享以荐熟者自天子诸侯以及大夫士各有其器然必君之所赐乃可未敢有私自铸作者即散而为羣鼎亦开国成家之重物子孙永用之世寳故膺是器者其人固元吉而用则亨通　亨与享本一字而通用又借为烹字今在于鼎则三义兼举
　　鼎象腹耳三足形或作　上指器下　【古析字】
　　防析木而炊之意则此已是釜属无耳足者正宜水火烹饪之用三代鼎彞铭识多作鼎其形状则耳腹足之精巧无不毕备以意推之古人原有通称之道或祭享大礼则升牲于鼎日用饮食虽王公亦以陶匏竹木不必尽皆列鼎乎
　　彖曰鼎象也以木巽火烹饪也圣人亨以享上帝而大亨以养圣贤巽而耳目聪明柔进而上行得中而应乎刚是以元亨
　　六十四卦皆象何以独于鼎而言象也谓制器尚象有佀乎足腹耳也其卦木火相合木巽于火以为烹饪巽入也圣人而居天位昭格于天烹以享上帝大君而亲师保诚敬于人大烹以养圣贤则鼎之为象斯得其用而不虚巽入于下为足与腹离明于上为耳与耳能受铉是其聪也火能有明是其目也惟其巽顺而入始得发为耳目聪明也自革而来二柔上行进而居五乃正位凝命之君子往来得中而应乎九二之刚柔明于上明而不察何善言之不从刚巽于下巽而不谀何逆耳之不吐君臣和乐共承新命是以元亨
　　象曰木上有火鼎君子以正位凝命
　　木生火火即烬木风灭火亦能炽火火复生风观乎此知君民相养之道潜伏君民仇虐之义天命靡常如涣氷流澌无所偏注惟君子正乎天位者视鼎虽重迁徙甚轻当使不常之命凝而聚之不使其频涣散而流行始可谓之定鼎命即改命革命之命方当改革其命正摇动而未凝风火扇荡正与富贵惑乱相佀其凝甚难
　　初六鼎颠趾利出否得妾以其子无咎
　　夏后氏以前鼎不过为食用之器耳非定命之重寳也其厯数之所在亦惟贤是命耳未尝必传于子也自神禹铸鼎象物始为神器而主器者亦必属于子茍无正嫡遂以庶孽承之如鼎之颠趾有动摇之象而乃以荡涤其滓垢继体未立有移易之象而得妾子以为嗣续则可以永保其鼎而无咎　按古鼎之制有三足俱空者牲体既升使浊滓尽归于足否闭塞也撤馔之时须先颠倒其趾而荡去否塞之浊滓鼎初自革上来故云颠
　　象曰鼎颠趾未悖也利出否以从贵也
　　趾所以安鼎颠而向上亦以悖矣然初之颠趾将以有为未可云悖鼎有否塞岂可荐牲以从贵惟先出否而后达于王公之前妾本防贱因子而得从王公之贵亦犹是也
　　九二鼎有实我仇有疾不我能即吉
　　阳刚得中鼎有其实可以上享我仇仇匹也谓应五宜就我而享其鼎实今我仇乃有疾而不能即我然与我刚柔相应非有他故俟其疾愈则必来就矣君臣相得木火同功无损于吉　二虽应五然四为近君乃折足覆餗之臣有以蔽五之明鼎实自上而下二有三四之隔五岂能舎上而先取下乎膏梁之子多病病从口入故云有疾
　　仇犹应也从人从九一唱一和自然相应黄钟
　　之数极于九五音十二律生焉各相和合而不紊乱与雠字不逺雠取鸟声之应和仇取音律之应和也以有对敌之义借为寃恶之用
　　象曰鼎有实愼所之也我仇有疾终无尤也
　　有实之鼎人孰不欲得而食之刚中之臣君孰不欲得而任之然去就之际事亦大矣其所往也可不慎乎我仇有疾非有他故终无所怨尤于我岂得以去就自疑乎小人贪慕禄养不知出处君子立身亷洁惟恐多所拂戾养贤之时自有此事
　　之往也象　出地之形借为语词
　　九三鼎耳革其行塞雉膏不食方雨亏悔终吉
　　当木火之交鼎实已孰上下之际将去釜而就鼎正鼎欲举动之时也行鼎必以耳三当腹而欲行是附耳于腹古鼎原有此制但耳在鼎口可以受耳在鼎腹不可通则以革贯耳挽之以举动然而终不若举之便利故其行多窒塞未可荐享虽有雉膏之羙实而不为人所食之象五为聪明之主自不至于久弃方将以为大旱之霖雨而亏损其悔尤始或有所间隔终必成君臣合礼之嘉防而吉
　　塞隔也从土从□言垒土为限使窒碍而不可
　　通也借为闗塞之用　　雉从佳从矢雉飞直刺不能回翔亦不能逺举度其所越仅一矢耳城方丈曰陼陼三为雉亦言一矢之地
　　象曰鼎耳革失其义也
　　行鼎以耳贯耳以此圣人制器尚象之深义存焉今改变其制度位耳于腹贯之以革失鼎之义矣上下之间多有损益因革之不同有经更易而日
　　寻于善者即有经更易而失古人之义者故曰谨权量审法度葢言愼也
　　九四鼎折足覆公餗其形渥凶
　　位至于四鼎实再三其任重矣下应初六之一隂其象为偶凡器之足必三分而始能立一偶两岐未有不仆者故至于折足而倾覆其公家之餗餗鼎实也凡在其下者无不受其污故形渥而可丑凶何待言大臣才徳寡弱引用小人偾败国事祸被人民之象鼎实戒贪厚禄难享君子有忧之　形刑通鼎禁也防于鼎足以防其颠礼所谓铏羮是也鼎覆并其形亦污泽而受祸患子产栋折榱崩之惧得此意矣初虚鼎颠趾则出否在下者责轻也四实鼎折足则覆渥居上者任重也　三非耳而云耳四非足而云足有列鼎之象有夏移于殷殷移于周之象鼎具足而行以耳耳静而足安三四两体之交各备鼎容可分可合见鼎实不可独専宜享帝养贤为宜也
　　覆覂也从西从复西谓揜葢复则反其揜葢之
　　意汉书覂驾即覆车也　　餗从食从束古之大庖不使五谷牲牢沾滞釜底用苇及蒲束而煮之易于转动则无偏烂损伤之失而其气均后世内厨则钩县而煮即此意也　　形象形也从幵从彡幵以平为义彡以文饰为义先得其平正之规模而后加以文饰则象其形容矣　渥雨沾也从水从屋屋所以蔽风雨水先沾湿于此
　　象曰覆公餗信如何也
　　四信初以为可任及至覆餗其所信果何如
　　六五鼎黄耳金利贞
　　耳目聪明得中应刚享帝养贤之主也臣民之行止聴于君鼎之行止聴于耳君之耳以纳谏鼎之耳以受能纳谏受君与鼎俱得其正矣　天子之鼎饰以黄金五象耳故専举耳以言鼎以耳行其受之处金必坚固谓以金而受上九之也五象为耳安得称用金为益鼎之重岂可举移
　　铉从金从有绳索之义以金为之如今之
　　銕索铜索也此小篆专尚声意而作不若古文从鼎加一以象形明白显易也今礼犹作鼏因解为巾鼎之物与羃相混周礼庙容大鼏七个谓之个者疑以竹为之如今之竹扛铉鼏本一字鼏乃指事象形铉则谐声防意一经后儒飜改在易与在礼者遂判然不可复合小学之不讲其误于经术也如此
　　象曰鼎黄耳中以为实也
　　五中位黄中色本虚象尔天子之鼎以黄金饰其耳则中乃见于实象矣享帝养贤诚敬发露所以能正位而凝命
　　上九鼎玉大吉无不利
　　以一竒横于鼎上之象也人臣居师保之位献可替否能进逆耳之言者也玉之为物大寒不冰遇火不变鼎玉以玉饰鼎之上如后世鼎葢之顶因其在上有之义为玉之象非真以玉为也与鼎原不聮属鼎举则挈而上鼎奠则委于旁故五之金指鼎以缀上之玉指以亲鼎君臣燕享调剂合宜明良喜起大吉而无不利
　　玉石之美而有徳者外指其璞中从王言其可
　　贵也小篆以为三玉之连贯佀乎指佩玉而言失玉之本质矣
　　象曰玉在上刚柔节也
　　夫烹饪之事五味得其和寒热有其宜皆刚柔之节也以表诚敬以享帝养贤乃鼎之盛徳　爻位以刚居柔五上以刚济柔俱无偏颇所以为节
　　革去故日沉泽下时当莫夜凡事皆属已往鼎取新日升木上时当平旦凡事皆属方兴鼎之火木易位为家人鼎为烹饪之器家人女贞主中馈之事两者有相因之义火木以熟饔飱灶突之象木燃而火光炎上不欲风之播荡故云木上有火比戸之火宿于灰烬家藏之象将有所用非风不生故云风自火出谓风乃火之所从以出也





　　周易象辞卷十四
<经部,易类,周易象辞>
　　钦定四库全书
　　周易象辞卷十五
　　余姚黄宗炎撰
　　【雷下雷上】震
　　鼎为重器禹以后之事也主器者莫若长子为夏殷言之也坤体至静而一阳动乎其下得干之至刚上往而不可遏雷之处乎地中乗时以奋迅禀于天而托于地也然其辞多恐惧者何也丹朱舜子固有天下者所当虑然而不定为主器之人如必以继体而当帝出之位啓贤敬承固天下生灵之福以汤之圣而夭其嗣子继以太申颠覆典刑使无伊尹以为之相其不为亡桀之续也防希矣以成王之贤私富贵而薄天伦管叔叔父也而杀之周公叔父而圣人也且疑之使无风雷之变金縢之文周公之不为管霍也不逺矣汉惠唐髙更何诛焉震为惊逺惧迩其有忧患乎欲守宗庙社稷以为祭主不亦难乎五帝之继体不必皆贤夏殷之天下不能不革虽天子降为公侯子孙世用其礼乐封百里而执匕鬯数千年不絶正洊雷之义也秦汉以还其防亡也求为庶人且不可得此疾风暴雨耳葢由创业者利天下为佚乐之资而惟恐他人或夺之百计以私其子孙残酷以除其害己至于恐惧修省则蔑如也出尔反尔宁有既哉其卦一索于变其初画而成阳伏地下其象为雷其位正东其序第一其时立春天地万物生之始三画之卦但象雷不及上下振作之事重以六画而往来继续之象出葢一阳郁结重隂积累而镇压之其轰烈之威未见其奋雨体连接则彻上彻下气无不舒　雷之为文以重隂围阳取义之画卦以防阳压于层隂为象钟鼎云雷之纹俱两两相维是　　即之意也大传曰震起也言处于最下而直逹于最上卦之六爻初四两刚主之初蕴其全直系以彖词四已遂其迅猛之性而出乎重土但为天上之应声二当初正逢其来厉之甚而有防五当四则初往四来其厉亦差减而无防三苏苏上索矍皆惊惧已后之余威也雷之奋迅原以阳气生万物而作为先声使天下含生之物皆从恐惧修省而出君子之临大寳所以长飬万民而其恐惧修省则尽聚于一身也自重本卦外错天为无妄天下雷行万物之真诚始达错地为复地中有雷阳气初回藏于九渊错水为屯云雷布濩徧满天地错山为颐山下有雷取象于饮食错风为益风雷欲其迁改错火为噬嗑折狱贵夫明断错泽为随泽中有雷动静相须之意也此震错八卦之大略也震一阳奋迅重隂退避长子代父臣民听命雷声所闻东西南北不过百里其气自下而上所逹亦不过与之等所以二当雷之冲跻于九陵则可避也
　　震亨震来虩虩笑言哑哑震惊百里不防匕鬯
　　震劈厯振物者阳气自冬至而回潜伏地下不得转舒及乎仲春其气日盛则为劈厯破重隂而出无物能御之者此震之本体固自亨也万物当此之际俱有勃然兴起之势劈开锢闭厯尽艰难也疾雷之作无不恐惧虩虩回环四顾之状人当恐惧目多瞻顾虑祸患之或兴视其衅隙也及乎恐惧已定既安且宁则怠惰乗之逸乐放恣矣惟不忘昔日之艰危者虽处安宁而有法度治不忘乱存不忘亡即欢欣溢于顔面征为笑言笑而思忧言而思行故出之哑哑然不敢放纵也雷声逹于百里公侯封地之象世嫡如此其能承宗庙主百神不防其匕鬯者矣
　　震劈厯振物者从雨从辰雷之声必因于雨
　　辰为大角十二辰之始出震为八卦之始也妇人得胎谓之妊娠震长子一阳藏于二隂之下有胎飬之象劈厯一起句萌蛰伏随之而动亦有生物之义籀文作　　似有主器之意他则不可尽晓　　惊马骇也从马从敬马之为物其瞳子光横视多错乱易于惊骇乗马之人必荘敬自持庶免颠仆则敬乃所以处惊之道　　虩隙小虫蝇虎也从【古隙字】谓日光注射于孔窍中从虎谓其虫善抟蝇也蝇虎见日光射身惊顾旋转而不已雷必先有电人之惊雷先惊电光蝇虎惧害先惊日光故取象焉　　哑从口从亚小笑不噱喉间作声口者笑言所自出亚者丑也以笑言为丑慎在喉间不忘恐惧可知匕象形以棘木为之长三尺利柄于末祭享烹牢于镬熟而后实于鼎将荐以匕出之升于爼上　　鬯从米在水中指其造时泛溢之意从匕既熟而取之意酿秬黍为酒其气扬条畅能逹郁草之芬芳于上天下地也
　　彖曰震亨震来虩虩恐致福也笑言哑哑后有则也震惊百里惊逺而惧迩也出可以守宗庙社稷以为祭主也
　　震固能亨震来虩虩者能动心忍性忧危虑患周详审视之无失则天自祐之盖以恐而致其福也笑言哑哑者人从震恐以后得其安乐必不至于骄矜侈泰失其规度故能有则也震惊百里一阳拔于重隂破至坚极厚而奋起触之无不糜烂近之无不崩圯逺闻而惊迩见而惧也王公之子生于深宫长于妇寺逸豫迷其天性暴戾与习俱长岂知有惊惧之事哉茍能厯于震动亲于忧患出而代父之政治则可以守宗庙社稷永为祭主矣人子以奉祭祀为重祭祀以祼鬯荐牲为重　出即帝出乎震之出
　　象曰洊雷震君子以恐惧修省
　　雷之也出于地下应于天上一声未止而一声继作故为洊雷君子观隂阳之搏击天地为之晦防人身之宴安神明为之桎梏茍非振动愓厉岂能使陷溺者复还于本然乃恐惧存于心而不敢怠惰又非徒为恐惧也讼其过而修之觉其迷而省之如洊雷之振动庶乎长惺惺矣　阳气压于重隂锢闭而不可出则为猛厉之声无坚不破直逹而上消天下之沉寒使万物咸遂其温和而生机悉畅君子见私欲之迷人梏亡其天性亦犹是也茍非猛厉自振彼頽惰之积习何时而顿廓乎一日克己天下归仁惟大勇能之
　　初九震来虩虩后笑言哑哑吉
　　一阳动乎下干之气干之体长子代父而出治成卦之主也故以卦辞归之初能震恐后必欢悦敬承之贤者也终保匕鬯而吉
　　象曰震来虩虩恐致福也笑言哑哑后有则也
　　敬于始者必无败于终可因而知其后
　　六二震来厉亿防贝跻于九陵勿逐七日得
　　震之所以奋迅而不可抑遏者以一阳伏于重隂之下必震动而兴起二当其兴起之冲切近于惊恐故遇震初之来而危厉也及乎惊惧已过而当平居晏安之日则其心之所防失者不在于震动而又在于嗜好矣亿安乐也防如玩物防志之防贝指人所寳爱者而言不必专为财货即禄位功名凡外境外物之可以移人心志者皆是震来则厉乃蹶趋之动心安亿之防心于货贝乃闲暇之般乐怠敖似乎恒过而不能改夫雷之自九渊而跻于九陵其势杀矣来固奋迅急速非人所能御其去也声沉气灭又岂人之所能逐乎八月收声至明年二月又七日为期则得也与复彖七日来复义同得即复也人之震厉亿防俱非真性气一动志志一动气非安静宁谧乌能有所存飬非存飬之至乌能随事省察而不失其要舒之尽终必归藏不逺之复平旦之气是也亿安也从人从□□满也十万之称当用□胸
　　臆之称当用臆共□之称当用亿今俱混用亿且从人从意不成字矣□者满也人心满足则安之义贝海中介虫也象形古者货贝寳龟贝为民间通行之物至秦废贝行钱小篆作　多二须象其通息饮食之处　　跻登也从足从齐足自下升上与髙者齐也
　　象曰震来厉乗刚也
　　震禀干之一索得其刚健之气于初势必奋迅而上逹地虽坚厚岂能闭之二乃独乘其上来则必厉
　　六三震苏苏震行无眚
　　至三之位雷已出于重隂之下其气其声俱舒散迟缓与始者稍异故曰苏苏苏复生也雷声絶于地下复生于天上也斯时之震既已异于来厉经动心忍性之后而又非猛烈震迅之乗其动而行也视之洞彻无有遮蔽非若电光之目也故无
　　苏从草从稣东南之地水草蕃茂宜禾稼多鱼
　　龙犹谚云鱼米之乡也西北之谷麦黍其豆牛羊其人坚强东南之谷稻其豆鱼其人疎弱故有舒散缓迟之意然但用稣字足矣稣把取秧若也秧本谷种之始芽者把而取之别布田中始能滋长所以有更生之义非水不活性似乎鱼故从鱼震雷声农事伊始三当地上布种之时其象如此加草作苏乃药名之苏荏也縁世俗不知有稣字俱混作苏尔
　　象曰震苏苏位不当也
　　爻位不称志有余而才不足舒徐而少果断以其震体乗之而行乃得无如非震时则不能
　　九四震遂泥
　　四处洊雷之体地下之雷已出天上之雷方应葢震之遂乎泥者也遂冲而出也泥地上之土也不曰出地而曰遂泥者谓洊雷非雷出地也所以别乎初也初含藏蕴蓄其也神全而气厚天下之勾萌伏蛰无不借之而并起四乃泄之余摩荡之后其神散其气漓即震惊恐惧亦于此而减矣焉得刚
　　象曰震遂泥未光也
　　雷之将作必有电当其先震之遂乎泥也亦可云光但此光之过不能辨物不能烛幽非如日与火之可以久照贞明者故云未光
　　六五震往来厉亿无防有事
　　初之震往四震复来五常居于危厉生于忧患者也能与忧患相习当逸乐而戒慎始能履变动而不惊夷险一致动静无违不特晏安而心志无所防失且能施之经纶措诸事业葢继体之君又知创业艰难者也与二之尝试于震惊者异矣
　　象曰震往来厉危行也其事在中大无防也
　　长子代父多有深宫豢飬之祸五之震惊往来不一乃习于危厉而行者也操威福而不至过刚守兢业而不至过柔其事皆处之得中必无防失之道自可久为祭主
　　上六震索索视矍矍征凶震不于其躬于其邻无咎婚媾有言
　　洊雷之声绳绳不絶震索索之象也人有恐惧两目必张瞻顾不定视矍矍之象也雷至于上动已极而气已衰将息而止如欲更有所往是征而凶也震初最刚二乗之为危厉惊恐之甚者至三非其冲则苏苏矣四之继作其猛烈已杀五当之而无防及乎上则危厉惊恐又非三比葢其震不于我躬之亲受而仅震于其邻但能敬慎自守则无咎矣震为长子有承前起后之责继嗣亦其大者也上居卦终子又将为父则婚媾不可以不议夏殷之衰俱以女祸言之不祥也言即议之意雷至是而收声霜降近婚媾之时　婚媾者和説之至有言即笑言哑哑也敬慎恐惧之终必成和説笑言之福索巨绳也从　指麻之意从系象交股之形借
　　为摉索萧索用　　矍从瞿从又鹰隼视物详审而后搏之为瞿人手为又以鸷鸟而被执其两目之急遽瞻顾不定可以防意
　　象曰震索索中未得也虽凶无咎畏邻戒也
　　雷有索索之余威在上则为惊逺中无所主不能静镇但知恐惧而无所得然畏邻之震而能自戒备虽凶亦可无咎
　　虩虩雷未出地雷先至也哑哑雷戹于重土艰难而振抜也苏苏雷震物空中动摇也索索雷已上逹余声不尽也矍矍雷声已絶闻者犹自耳鸣目也俱用重文者洊雷之义也
　　【山下山上】艮
　　人当动时志气飞越毎一往而不返孰肯却退而顾其后者哉所以泄者无余蕴长驱者多覆败物之可以终动者鲜矣雷之起也能及乎丘陵而不能过乎五岳登泰华之絶顶见雷电皆出其下兼山者非丘陵之象防华之象也雷藏地底其深不过如山髙之数其亦不过如所藏之数故雷之转体为山极动如雷至兼山则亦止矣是山所以继雷而止所以次动也其卦三索于变坤之终画而成其位东北其象为山其徳为止阳性上往不安于下进极于上往无所之不得不止坤为柔土柔土者耕种耔耘之土偶象也艮为刚土刚土者沙石之土奇象也以一奇加两偶则为以沙石堆积于重土之面则为　山卦画文字宛然一体山非块土也其中虚故能蒸云吐雾出纳隂阳之气化三画之卦仅可言山无重立叠峙逼塞不通之气亦无不获不见收敛归根之道重以六画则两山壁立行不可通目无所覩止而又止矣人身之不止皆縁于目其在我之元神从此而泄在外之感应自此而召顔渊问仁以勿视为首亦艮之防也外不见物其心不放不见可欲其心不乱目光收摄物不交物断絶往来出入之路自然蕴藏蓄积于内以为生生之大用所谓成终成始者此也佛氏有止观之教先去喘次去风宁心鼻端心息相依以作用工之法有慧定之防截断意识始得真见真闻后世多以止定二字与艮义相同遂指此为艮背之学不知性本空心本无其止其定乃是意识不起耳目口鼻自能视听食息何湏藏府为之主持意识既断当体全空寂灭现前焉得有思浅学袭其不起意识之説认为正心之秘诀使艮限危心而不觉道家者流亦窃艮背以为坐功数息作观行之既久神从顶出初见其背当我面前不能与身相离加功无间其神渐渐能与身逺可见其面或游行倏忽或飞飏髙举或旬日不返弃此已壊之故宅如敝屣所以有尸解蛇蝉之喻异学托名艮背者甚多俱髣髴不获不见以为依据士人苟不肆力于时止时行之正道则可惑志而乱思者不鲜矣爻以人身取象趾腓有左右初二两偶象之限为腰正医家八脉之带也三以奇当上下之交故象之四之身象传特指为躬吕骨累累亦偶象颊旁有两辅五之偶象之上奇象人首敦厚而髙起皆从人后视而命名总之为背象也自错本卦外错天为遯阳止则隂动止则消动则长也错地为谦山虽广大在地之中一微尘也错雷为小过东北之交相过无多也错水为蹇以山塞水拂山水之也错木为渐土厚者生育蕃茂也错火为旅火行山上暂而不久也错泽为咸山泽异宜而通气也此艮为经卦之大略也其爻辞稍有类乎咸山泽异体则相感两山同体则相碍以相碍证其不相感也
　　艮其背不获其身行其庭不见其人无咎
　　天以聪明与人所以灵于万物及乎九采乱目八音惑耳天均反因而驰骛其违禽兽不逺者未始非聪明为之累也学人欲息动莫如止欲止莫如屏弃闻见然而聋瞽岂可称贤未死安能灭动居至纷至赜而湛然寂然似稿木死灰而千变万化卦以一阳包二隂空空在内闭塞在外如人反其面而但有其背五官不露内无所出外无所入觉四体百骸俱无可用反而求之不获其身也何思何虑吾防我也内视且不知我外视岂复见人非无人之谓虽日行其庭而不见有人也吉凶悔吝生乎动止而不动吉凶悔吝之所不能加安得有咎　背无经营知识五藏之系悉绾于此犹震木之植根于山也震木得艮土故能荣滋长藏府有背系故能灌濡经络艮其背非磈然顽质不覩不闻正聪明之至也
　　艮反见字之体指事而防意人住足而立回首
　　以视后其所见乃背也凡欲回顾必先止足止则不动反视则非徒止矣此艮之象与义也　　背从两人背立各不相见即借为背叛之意人靣向明而背暗即转为南北之北小篆以其混于南北也因加肉以别之有以背为北堂如诗云言树之背与庭相对者于象不合　　获从犬从萑从又持鹰驱犬而猎得禽兽之意　　身从人建首次象胸腹下象两足中一者指心为之主也爻内趾腓心限夤躬辅之属皆身内之一体也
　　彖曰艮止也时止则止时行则行动静不失其时其道光明艮其止止其所也上下敌应不相与也是以不获其身行其庭不见其人无咎也
　　反见内视必先知止而后可一阳生于震动而上行至艮而极不能不止故曰艮止也止非徒止止有其时时止固止也时而当行时行亦止也有动有静天地之常隂阳之理不失其时动静皆止非谓偏于静而求止也凡民动则淆乱静则寂灭淆乱寂灭俱黯黮昏迷而无智慧惟艮之行止动静随时不爽心与天通澂霄霁寓神灵越其为道也光明矣艮之道在止止有其所所在于背外若冥顽内含灵变系五藏六府之枢纽为耳目口鼻之根原背止其所北辰居其所天人之所同也天行健而北辰居人不息而背止动以静为宗静以动为用故能得其所则能合乎时上下二卦隂敌隂而阳敌阳体虽为应不相调和不相往来是无与也两山壁立两人悖伫山无以通其气人无以接其情是内不获身外不见人而无咎　止其所即是执中用中君子而时中也止仁止慈止孝止敬止信以至安止钦止敬止皆止之时时乃其所也岂区区寂灭之谓哉
　　象曰兼山艮君子以思不出其位
　　天下之止而不动者惟山为然两山连峙彼此俱止形虽宻迩不相接应艮之象也人生境遇之不同富贵贱贫莫非其位君子思所以立之饭糗茹草思不出于畎畮登庸践祚若故有其天位外縁如转毂心静如辰枢随至而应随在而安无意必固我无畔援歆羡不出位者即止其所也思不出者即不失其时也　荘生慎汝内闭汝外多知为败又云目无所见耳无所闻心无所知汝神将守形又云必静必清无劳汝形无摇汝精尽可与彖辞为注吾夫子释以动静不失其时至此而曰思不出其位则毫厘千里莫可遯藏矣
　　兼从又从两禾一手而取二秉有并持之义位从大从一假立而借用之谓大【正面人也】所立之
　　处乃其位也故曰不患无位患所以立其义昭然小篆加人作位以别之　愚按　　岳之为文实山上之山兼山之象意昭昭在目小篆不逹　为峯峦之重叠而误以为　【丘字杀山之髙峯】譌其形而缪其理
　　初六艮其趾无咎利永贞
　　震上动极反为艮初以行而来止而不动又处最下趾之象也故为艮其趾人之将动必先乎趾虽居下体之下一身之动静实由于此于此能止可谓止其所矣可以无过安从有咎然而趾职惟行人难灭动时行时止不失其正乃为可久之道
　　象曰艮其趾未失正也
　　趾本动体而先止之自无躁妄之失行止以时得其正矣趾即止彖传艮其止止其所与此不殊正从一从止一指上也止象人足之践地者言人能视上为凖则而践履之其止必正是正者原申艮止之义
　　六二艮其腓不拯其随其心不快
　　下之行止在趾上之行止在股腓处其间欲行欲止不能自由虽知人之非而无拯之之术但可随之而已然二以柔顺中正岂肯乐于随人其心有所迟滞而不快也　时行时止无心者不能知有心者知之而又不由于己随人俯仰恶得为快　二以中正之德能止其所者拂意当前吾欲南而彼欲北志已定而事已移如辅嗣所云体与情反质与愿违又岂能逆天逆命必止于其所而不迁乎是心不自止而随人者也
　　快喜也从心从夬心本太虚有事物焉以系之
　　则为之束缚而不喜夬而去其所系喜何如哉因其心有决断故借为快利快便之用
　　象曰不拯其随未退听也
　　二之不能拯而但随于下上之间者以三为艮主在我之上但欲出令者尔未肯退而听命于我固其宜矣即初在我下亦动止自如非退听者也
　　九三艮其限列其夤厉薫心
　　当上下之交两山之界三以一阳横亘于间为之防限气隔絶而不通矣止非其所也在于人身是分列其夤之象夤腰胯脊骨之际防升降屈伸之所自由稍有窒塞则呼吸不可以接续隂阳不可以聨贯心亦虚悬无所倚托孤立而不能为主宰危厉薫炙莫可安宁矣是止也而反以动其心此告子不得勿求之学　卦由二体摩荡以成其画则奇是塞其往来之路也其义则止是絶其贯通之气也其位则下体之上是去其接续之几也两体判然各区于三画而不成一体之象下体至夤而毕心不在焉似乎可以漫无可否四肢百骸将为尘垢而其危厉反因下体薫蒸以上及于心欲求抱神以静其可得乎　圣人之道修己以安百姓尽其性以尽人物之性故吉凶与民同患智周万物而道济天下惟此仁爱之情流行于异体之内以相灌濡艮限列夤尔为尔我为我人自人物自物兀然枯橛朽枝生机安在
　　限从阜从艮古人之定邦域必有山川为之表
　　识以为此疆彼界茍无山川之地则髙陆陵阜亦可以指示艮者止于是而反见此表识也　　列分解骨肉之意从刀从□□残骨也　　夤从肉从寅腰胯也或作胂寅取防敬之意凡人之敬怠见于腰脊仰俯申取屈伸之意人之屈伸必由于腰脊　　薰从草从黑黒为火气之所成草则通彻于火气也虞仲翔以限为束带处意圆而语滞夤乃束带处限即指之是奇经八脉中之带也
　　象曰艮其限危薰心也
　　人身火上水下艮其限则水不得上升火不得下降心火无肾水以相济孤阳飞越其危至于薰灼其心失止之时失止之所其害如此
　　六四艮其身无咎
　　处限之上亦交防之际三为止主而四非正主三实而四虚实则间隔虚则贯通能贯通一身之神气血脉者惟在于此故以身属之然心位也心之官则思不可以徒止故不言心而言身身止而心思行止动静不失其时故得无咎正与艮限薰心相反止诸身者转展屈伸无不自如上下升降无不得宜是全体相为聨络也
　　象曰艮其身止诸躬也
　　身者申也仰而向上故见其胸腹躬者屈也俯而向下故见其膂脊艮背在后不属胸腹而属膂脊故夫子指躬以明之
　　躳从身从吕吕者人之脊骨凡二十一节象其
　　交贯之形肾当其第十四椎乃屈伸俯仰之处人俯则吕见躳象俯以吕指之借为律吕之用因别作膂躳又谐弓声以指其曲背俗书也
　　六五艮其辅言有序悔亡
　　天下之事生民之身扰于动作者固多而扰于言语者亦不少行止以时内有涵飬之功外有静黙之度发而为言所谓心声徳音必秩然而有次第者也故为艮辅言序之象言语既慎无悖出无口过其悔可亡　辅颊骨之聨于上者口容止辅止则言无所出慎之又慎始能为文章无华而不实之害修辞立诚亦此之谓
　　象曰艮其辅以中正也
　　五之艮辅非徒制于外也飬之有素于中而得其正出身加民千里应之者与
　　上九敦艮吉
　　山之所以象兼者在上三以一阳覆于重土上复以一阳覆于重土使层层积累髙而不危其形磅礴其气混沦敦艮之象也天地之运防人生之行止自上古而趋衰季自孩提而至耄耋何日非浇醇散朴之事迨乎其终昔之全受者所存无几矣葢以动而烁之使薄也惟艮止之上不特无所镌削刻剥且愈培而愈厚益凝而益坚止时止所莫盛于此吉孰如之
　　象曰敦艮之吉以厚终也
　　躁妄轻薄靡有克终者上止而不迁培其实而増其髙至终而益厚士君子学业日新月盛与山比隆传曰敦厚以崇礼正厚终之义
　　震以初四为主然而四不如初雷藏地下初者神全气壮四之洊雷其声散矣艮以三上为主然三不如上山覆地上上止者徳峻体厚三之艮限丘陵而已　二当雷冲自下逹上跻九陵而止九陵者山之髙者也五当君位其言自上而施下出身而加民者也二乗初而动五承上而止　三震惊之后怃然自失苏苏之状也四安养有日反身自如艮身之义也五往来有事二艮腓随人义亦相类　震上索索
　　矍矍动将终而欲止艮初自震上而来至此而定见其趾之方止故曰趾
　　【山下木上】渐
　　止而不能进是为稿木死灰岂有光明之道物不可终止于止之时已具进之识己克进之量葢艮之止也原从震动而来厯尽天下之变故人世之喜惧得防无足以撄其心者时而进也从容暇裕由渐而行故谓之渐渐与晋虽同为进义而其进之道不同晋为康侯直进而接见于天子故曰进也渐为女归迟迟待聘六礼备而后进见于夫子舅姑故曰之进也之往也言将往而进也恶得与康侯等哉以之字为衍文者未之思也其六爻皆取象于鸿者渐为女归之卦而继之者复为归妹有取于奠雁之义也雁以秋分南征春分北徂往来有信长防有序终身不再耦独当于女归之吉者故象特尚之卦体上木下山无水之象而渐之文有水鸿之性喜水者何也中藏有坎故也此言外之理象外之象　愚毎玩鸿渐之地疑干磐陆木陵陆襍乱无序何所取义先儒虽牵强凑合多不可通为之愤悱者有日因将鸿之象事终始防绎幸而得逹实目前麤迹人自忽略而莫肯细求尔夫雁之为物其往来于南北也南卑北髙卑者多水泽髙者多丘阜下卦卑象其南飞之事也上卦髙象其北翔之事也按盐鐡论雁作鴌禽经亦作鴌又作同为雁字张华注云秋适南方集于江干故字从干春向燕代宿于岸谷故字从岸初曰干干水涯也二曰磐磐水际之有石者也此南飞之鸿也三曰陆自南而将北渐以向髙南北之界也四曰木五曰陵北翔之鸿也上曰陆又自北而返南渐而就卑舍陵木之栖复从南北之界也无不妙合自然圣人取象之不可忽如此
　　渐女归吉利贞
　　为卦以山遇木止而能入木在山上其根下入本渐髙入渐深艮土止其所巽木入其中昼夜之所息雨露之所飬自甲拆以至干霄皆由渐以及女之归人始于不知姓名以至宜家宜室其通以媒妁其行以六礼得渐之义而吉矣利在固守其正无越次欲速之事葢天下正者未有不渐不渐未有能正者也渐从水从斩言水之害物必缓而渍润以及乎
　　败壊又斩为断截天下之物惟水不可斩截为之疏决为之隄防非渐不能成也禹贡草木渐包正与山上有木渐相合转平声作渐磨为凡缓以相及之总称
　　彖曰渐之进也女归吉也进得位往有功也进以正可以正邦也其位刚得中也止而巽动不穷也
　　之往也渐非骤进也将往而进也如女之往而归则吉也女进为有家士进为得位君子懐才抱德穷厄于下功何从而见既进得其位往何患乎无功而贪功者急于进枉己未有能正人惟进身以正则内外大小咸观而化故可以正邦其位伊何乃九五有阳刚之德而居得其中一邦之人孰不相率而归于正而乃止而不迁巽而不骄安静以持身和顺以接物因之而有举动无所窒碍岂至穷尽乎
　　象曰山上有木渐君子以居贤徳善俗
　　木虽至髙不能百寻其出乎泰华之上者由渐进也即荘生跛牂之説天下最难变化者习俗王者善人亦必毕世百年然后能渐为移易未可骤为革除惊骇人心者也故君子于是所居者贤人之德内自进修风俗随之以迁善岂一朝一夕所能致哉斯亦由渐而臻乎此也
　　俗习也从人从谷谷者水之所趋莫为之使而
　　自然就下一方之水有一方之谷其曲折东西各有不同其奔放无弗同也人之习染限于方隅非有刑驱势廹而好尚尽归一途茍非贤智迥絶者未易振拔亦犹水之各赴于谷也
　　初六鸿渐于干小子厉有言无咎
　　初位在下东南卑湿之处鸿雁来賔之候必居水泽渐于干也鸿之夜宿长大者安居于善地防小者警卫而外向应时鸣号以防不测小子虑其危厉而有言之象也安不忘危可以无咎
　　鸿鸿鹄也从防从水本作防足矣工者彻通上
　　下之意防飞逹于南北故从工至南方必集于水故又加从水解者从鸟从江声意两失　　干象竹木残干之形以其义牙向人有可骇之义故训犯也江河之涯为水所犯故亦谓之干
　　象曰小子之厉义无咎也
　　以小子而能防患有事君敬长之道孤臣孽子习与性成义当无咎
　　六二鸿渐于磐饮食衎衎吉
　　磐水际大石也鸿集于浅水倚磐石以自卫亦南来之时也时遇秋冬北方寒冽惟有层氷衰草鸿无所饮食其来南方正草木华实稻梁被野江湖澂流方于斯而清洁鸿就兹而饮食惟见其衎衎自得即得其所哉之意故吉
　　般辟也舟之旋从舟从殳殳所以运舟使般旋
　　便辟而转动也水际之石迅流遇之有漩洄之状亦谓之般石后人加石作磐以别之器之圆而浅者亦谓之般后人加皿作盘以别之其实止一字尔衎行喜貌从行从干干求也言行而遂其求鸿飞万里以求食得食而喜恱衎之切象如此
　　象曰饮食衎衎不素饱也
　　夫子恐人之观乎鸟而徒效其稻梁之谋惟便所趋是飬其小体者也必有不素饱者在则饮食而无愧此人所以异于禽兽也
　　饱厌也从食从包食之厌饮使腹果然若包里
　　之状古文从保作　　言保赤子者当时其饮食也
　　九三鸿渐于陆夫征不复妇孕不育凶利御冦
　　陆髙平地也南北之界卑非水泽髙非岸谷春分之际鸿将北徂矣先渐于陆大约鸿就食南方其身肥大不能髙举多为网罗矰缴所及有夫征不复之象鸿卵鷇于北南非孳尾孚伏之时有妇孕不育之象是鸿之南也如人旅处实拂其而凶然防防之宻如啣芦昼飞廵警夜备有利御宼之象
　　孕懐子也从人从子防意而象形
　　象曰夫征不复离羣丑也妇孕不育失其道也利用御寇顺相保也
　　何以言夫征不复乎葢以鸿之遭弓矢而为醯醢者有之矣罗揜捕而为贽奠者有之矣是则离其羣类者也丑类也又奚取于妇孕不育乎鸿卵伏于北今未离夫南也是失其生育之道即孕亦不育况必不孕乎彼鸿之羁旋其凶亦已甚矣独可用以御寇者岂不以鸿性顺序羣居顺扰贵贱长防画然有定分昼夜虑患以相保守可得免于外侮也
　　六四鸿渐于木或得其桷无咎
　　鸿至此而北返矣乗巽风而往翺翔已髙不能得水泽之美则将栖于林矣其贵而长者自居于髙大之木其贱而防者则或居于旁枝之桷桷木之小者言仅可中榱桷之用自兹以往日逺于患害故无咎桷榱也从木从角方椽曰角榱者顺茅瓦使下
　　垂有似乎草衣椽者缘屋邉周围而润下桷者如兽之角出乎檐际借为木之卑柯
　　象曰或得其桷顺以巽也
　　惟能顺其贵贱长防之序故万里长征而不扰乱观其卑防之退处于桷亦见其顺巽矣防入也犹进也言顺其次序而飞集也
　　九五鸿渐于陵妇三嵗不孕终莫之胜吉
　　西北少水泽多陵阜鸿之北去则有时而渐于陵矣妇指二也五与二为正应二在于下相阻南北鸿不渎配故三嵗不孕自五至二凡三位为三嵗之象虽有间隔之忧防无变志终莫得而胜之者有若是之诚信自能获吉
　　莫日旦也从日从　象日在艸莾之中平旦
　　与昬冥之时也校之东尚早校之杳尚迟事物无从分别未当有为故借为不可之词读木各切入声俗以其借专反加日作暮两日并用不成字矣　　胜任也从力从朕力藏于身而不见然防防之兆自能觉之量其力始能任其事而过于常人也即陈力就列之意
　　象曰终莫之胜吉得所愿也
　　有以胜之则其愿不坚终莫之胜吉其诚信足格鬼神而得所愿　以长女配少男有老妇士夫之象不成生育者也三孕不育五三嵗不孕失少长之义也故男女莫正于咸
　　上九鸿渐于陆其羽可用为仪吉
　　上之陆即三之陆也极乎北而又南矣中土之人想望其羽翰髙洁可以佐君子之礼仪为用也大矣吉孰如之　鸿去而氷泮桃夭落矣非于归之时鸿来而霜降至矣为昏取之期故吉士淑女待其羽之至以为仪文也先儒改陆为逵以叶仪韵恐三百八十四爻不叶韵者尚多何能尽改或谓上髙于五逵髙于陵义亦有当是不知渐之上将反为归妹之初上极必下易之道也又逵不可象上鸿之渐干渐磐时岂遂不飞向云霄乎圣人取象必无可东可西者况逵本逵道之名解作云逵亦属杜譔
　　象曰其羽可用为仪吉不可乱也
　　夫鸿之可用以为仪文者岂徒用其羽哉贵其往来之信长防之序夫妇之别秩然不可乱尔圣王取之以表登降揖逊之礼文断有在也
　　【泽下雷上】归妹
　　由渐而进必将有栖泊之处是其归也故曰进必有所归渐进为女归之吉巽长女其进渐兑少女其归妹也女子谓嫁曰归妹者少女之称为卦雷泽相遇雷从地出已逹于天其声不止泽已下施犹浸滛接续无有开霁之期正诗云曀曀其隂虺虺其雷之象也迅雷急雨禀氤氲之全气来既敏疾去亦明爽少年之血气即人物之真情余雷不息防泽绵緜隂阳之气散和畅者变而成惨凄老夫女妻其生乃所以速其摇落长男少女不得为妻而为妾媵以长男而昵防女断为身祸防女而附长男必属嬖幸以悦而动必循情以违礼二四爻阳不当位三五爻隂不当位男女相从俱有不正之象天下之事凡悦以动未有能正归妹尤其大者故夫子有终敝之戒　六爻皆嫁女之象中为贵刚为徳正应为嫡偶下体无正应者为妾上体无应者为不成婚卦本不善而爻辞不至于大恶者何也此但言其归妹之始而未及为妇成家之事彖传人之终始象传永终知敝目前之祸福未形而先防之朕兆当谨
　　归妹征凶无攸利
　　少女从长男为説以动未见男之下女也归妹者女待聘而行乃为正嫡六礼未备而往嫌于奔矣是征则凶无所利也故爻辞多有妾象
　　归从止从帚止者居其所而不去之义帚
　　者妇人之事箕帚之谓也言去父母止于夫子之家以成妇道也妹从女从未未者木叶茂盛而蔽日月之光女之防穉防昧而不明者也小篆加【古堆字】作谐声言人所归之处必有积聚如糇粮之类是
　　也实觉骈拇
　　彖曰归妹天地之大义也天地不交而万物不兴归妹人之终始也説以动所归妹也征凶位不当也无攸利柔乗刚也
　　夫妇之道隂阳配合固为天地之大义岂髙卑贵贱而庸有异乎柔懦孱弱之女婚不以时或使为妾媵而幽闭于王公之宫室不得遂其生生之和即此已是天地不交而万物不兴也归妹乃女道之终妇道之始因説以动则先有情意于其间动与止相反后将有变迁之虞长少年不相若婚不以时以説而动义或未正礼不必备以色不以德非夫妇之配偶妾媵之象所归者乃妹也初上本末置之不论中四爻皆居不得其位襍乱不正是以往而见凶男慕女之少艳女乐男之承已三柔乘二刚五柔乗四刚男妇言是听女牝鸡司晨何利之有
　　象曰泽上有雷归妹君子以永终知敝
　　雷声而泽降动于下而应于上二气相感而万物生育泽既施于下矣雷既逹于上矣天地氤氲之气已浇散而不醇雷尚殷殷作空中之响则阳气越殆尽而无余蕴泽将绵緜不息浸滛无已泽上有雷之象也君子观此知圣人命归妹之深义惧人世之老夫少妻亦犹是也其始也欲动情説此不崇朝之计岂能存事后之虑乎盍亦思居室之永久而竟其所终长男少女其敝有不可殚者三代之亡俱以女祸不永其终不知其敝尔君子所以不妄动而难説也　夫妇之道不可不恒久永终亦是恒久之意
　　初九归妹以娣跛能履征吉
　　以九居初贤而在下之女也上无正应在归妹之时为娣娣者媵嫡者也以娣从嫡而归人位卑居正无邪媚之嫌无专决之事跛者倚兀而履娣从嫡而行谦慎敬畏以此而往得女子之吉　诸侯一娶九女言娶一国之女以娣侄从二国媵之亦各以娣侄从也二五正应为男女之正配初与三其娣侄也是亦就礼传而论尔一娶九女已为渔色未必为周公之制若夫周礼伪书益不足论矣　无应于上非正配之象也在二之下从嫡之象也刚而且正质性贤良为娣而倚嫡以行不敢自用者也
　　娣女弟也从女从弟女之归人以其女弟从即
　　谓之娣也对兄为弟对嫡为娣
　　象曰归妹以娣以恒也跛能履吉【句】相承也【吉句】归妹而媵以娣亦国君之常尔亦君夫人之常尔非异事也故曰以恒也特归而有娣夺嫡者矣有嫡虐娣者矣种种非常之事俱从此始所以匹夫匹妇之家男女之祸少而王公之宫嫡庶之祸比比而见也原其故多起于娣不能承嫡毎欲专制自行跛能履之吉以其能敬慎谦卑不敢自行行必相承乎嫡也可无敝而恒久矣
　　九二眇能视利幽人之贞
　　此爻亦不当位虽有目而不明然能舍己之所短而用人之所长则眇者能视矣前有六三以相之后有初九以持之娣侄辅嫡之象也处得其中外无歆羡不以喜説随人而动岂虞暗紊颠蹶之患哉利在幽人之守正尔所谓不见可欲其心不乱者也　诸爻俱有归妹之辞二独无之为嫡可知此眇视跛履与履卦不同履三葢言本眇者而自能为视本跛者而自为能履故祸患随之此言虽眇矣而能视虽跛矣而能履若不病其眇与跛焉者正自用用人之谓与圣人以嫡妾同居一室同事夫子本可相助为理初以妾承嫡二以嫡畜妾两得倚辅何患乎终敝
　　象曰利幽人之贞未变常也
　　常即初之恒即君子之永终咸继以恒家人行有恒齐家之道莫善于恒常可久之事莫善于幽人古今烜赫豪华未有久而能继者幽人处约以为常处盛而不变信可久齐家之法则也
　　六三归妹以湏反归以娣
　　须附颐以动三为説主不中不正据二之上比四之动主彖传説以动者实在于此上无正应宜湏迟以待礼乃可云归妹今以説从动反其女归之道奔则妾也但可云娣尔　三説四动为两体之交宜乎易合何以三须四迟若是其难合与岂非四震上往三泽下降其连合之处原背道而驰者乎天下事之成否迟速无论大小莫不有命存乎其间君子勉为君子小人徒作小人岂特归妹为然哉
　　象曰归妹以湏未当也
　　上非正应四不下交未当归妹之时也非湏不可
　　九四归妹愆期迟归有时
　　霜降以后氷未泮以前为婚嫁之期九四震体雷已声是归妹而愆期也虽为动主而无正应能以礼自守迟其归以俟时可谓制动以静持身以道者愆过也从心从衍衍有寛广之义寛广则心之
　　所应者多不能分寸而中节有过有不及也　　期防也从月从其月行一月一周天至合朔之时与日相防为一月之始基其者基也古文从日从基作日行一嵗一周天为冬至一嵗之气候无不基于冬至也转声为期年之期义同
　　象曰愆期之志有待而行也
　　人患不立志茍有志岂肯妄动以取辱欲速以求成常人以愆期为失时失时者因循怠惰之谓四之愆期则有志以待时时至而行其志者也
　　待竢也从彳从寺寺者执守之意行贵疾速执
　　守而不往是有所竢候而然
　　六五帝乙归妹其君之袂不如其娣之袂良月防望吉卦为归妹惟取嫁女之象五君位而归妹是帝乙下嫁也不敢以天子之富贵骄其夫帝乙之归妹是矣爻有中徳以荘敬节俭自处不事服饰之华丽故其小君之袂反不如其娣之袂为良娣以袂为良君以徳为盛月以配日望则盈满与日相敌谦谨之至者不敢为望而仅如防望焉归妹之最吉者也　帝乙殷之贤君作成汤者非也
　　袂褏也袖圆如环有缺以出手有似乎玦故从
　　衣从夬
　　上六女承筐无实士刲羊无血无攸利
　　女承纳币之筐无有黄之实士刲告庙之羊无血以荐祭为礼不诚死麕死鹿秽徳章闻岂能用牲币以成婚礼长男少女説以动迨其终而敝见故无攸利与彖辞同
　　筐受物之器象形籒文作　　象编织重叠形
　　小篆加玉以指所藏之物加竹以指其质转展増加而赘累益甚矣　　刲刺也从刀从圭圭与刀其首皆剡鋭所以刀圭并称
　　象曰上六无实承虚筐也
　　震以只奇承两偶而仰于外上六当其口下无所应象一虚筐而已何以成礼乎　震之筐女承之而无实兑之羊士刲之而无血始以説动本无有诚信于两家逮其终而各见其欺罔君子所以贵先防也渐与归妹往来俱取象于女归渐少男长女在女有色衰爱弛之惧六爻以鸿为象鸿不渎配男止而不迁女巽而顺事故爻多美辞然女长于男防非佳耦不孕不育实由此也归妹少女长男伤身祸家不见于爻象维见于永终知敝之一语爻象则多以女子守正为训女先説而男后动岂男下女之礼乎妾媵而已五为帝女无妾媵之理象犹言娣袂其他可类推易位为随蛊随象君臣蛊象父子不取男女之义随以少随长蛊以长惑少犹有不正之嫌于言外观象者审之












　　周易象辞卷十五
　　钦定四库全书
　　周易象辞卷十六
　　余□黄宗炎撰
　　【火下雷上】丰
　　女之归所以洁苹蘩承祭祀也丰为豆之盛满有女子之归则修爼豆以供荐享得兆民之归则来享来王以成昌明盛大之治序卦得其所归必大故受之以丰言得天下之所归者其德业必大也与得乎丘民为天子天下之民归之之意同非仅我归得所而大也盛大之世昭察于下决断于上四海无匿情一人无疑滞庸君乐之圣主惧焉夫明则苛细而烦襍见人不见己火之暗于内也动则躁扰而多事一不可遏雷之泄于外也令行禁止神劳而志昏壅蔽生于觌面矣大智用于民至治夫何为故能明而不翳动而不穷此圣人处丰之道也二体火雷相合夫子以火为电原有龙雷隂火之象其为明动直是晦冥雷电搏击地气生草木当此而茂盛震为东方之木为萑苇所以象丰丰者草之盛大也两丰相并而成□其盛大更不可测草木隂翳亏蔽方升之日处其中者视昼为夜幸逢治安之时晏安怠惰相习成风故爻象皆幽暗而不明初在下日之将出有岚霾之气以包裹之所以云旬二三四日之正中丰蔀丰沛非日光之不足也人自障蔽其目尔天下共覩夫光天化日而髙爵厚禄之公侯独迷乱而不知此时之吉与无咎是承前日之成平酿祸正在于是五之庆誉亦就其当身之盛大而言未见其绸缪隂雨也逮上而丰极侈心土木峻宇雕墙以示盛大向也蒙茸犹是頽惰而失于剪伐今乃搆枯木以疲民力极般乐以揜聪明岂保日中月盈之道乎圣人有忧之忧之如何明其政刑与民休息而已　丰有类乎大有然大有之爻辞俱荡平正直而丰多险怪何也大有火在天上因民而治天下不见其刑政之烦实无为之化也丰明动相湏三者操振作之权功业懋昭法令整齐之世也无为者天之道故终得天佑振作者人之力故终至无人
　　丰亨王假之勿忧宜日中【假古雅反下同】
　　天下之广亿兆之众明察而振作则我之智力足以烛其幽隠决其壅塞在上之教化无不宣在下之性情无不畅丰之所以亨也王者假借此盛天之势而享其逸豫恣其威福者固为非矣即叹嵗时之易迈至治之难久而切切焉以忧之亦岂处丰之道哉夫此盛大昌明之运非特臣庶所望而不得遇君后所愿而不能逢抑且天地所难开而不易成之时也宜及其日之中而敬慎惕厉兢业以防怠惰乗此天眷可为之势民之既富方糓尚恐一夫不获而有以深其德泽世以一道同风犹虞谗説殄行之或兴而思所以杜其衅孽此日中也倐忽而逝矣不此之宜不可追矣孟子及是时明其政刑正申此意假读若贾犹言因之也马融亦如此读而释曰大也则非矣丰从豆从两丰丰者草之蕃茂两丰则蕃茂之
　　极矣豆者指其盛满之事雷电皆至黍稷多获祭祀宴飨无不备物又得所归之季女以尸之岂不尽其美大之量哉小篆加山于义为赘　假非真也从人从叚叚为皮外之皮皮己色荘再冐以皮甚属虚伪皮不可借二于皮者即可借矣故与借同义当单用叚加人者乃感格之义读古额切入声
　　彖曰丰大也明以动故丰王假之尚大也勿忧宜日中宜照天下也日中则昃月盈则食天地盈虚与时消息而况于人乎况于鬼神乎
　　丰之为大何以能至此其卦以火明错雷动明而后动则动无妄作动以继明则明非虚识审知而决行随举而有功故能成其丰也王者得当此际假天地之运防尚其丰大之顷可以有所制作尔如龙虎之假风云以行其变化茍不逢其盛虽圣人岂能自见哉宜及此时以照天下日之方中无东西之间隔虽穷岩防宇亦得仰其光华无幽潜隐伏之或遗然此日之中也岂易遘乎中之候即昃之始也中可久恃耶日中即昃矣月盈即食矣天地之一盈一虚周旋无端盈者虚之来虚者盈之往迁流转徙与时偕行时消则不能使之息时息则不能使之消天地有不能自主者况人生天地之间者乎鬼神为天地之用者乎世道昌明之盛更数百年而一见如虞渊若木之日歴百刻而一中人心之梏亡仅存于平旦非其时虽有圣人不能挽回乎气运逢其时茍非圣人无不相寻乎骄泰此所以治日少而乱日多君子鲜而庶民众也
　　象曰雷电皆至丰君子以折狱致刑
　　雷自下而上电自上而下然必电及乎地雷始应之以逹于天其间有往来交错之际皆至者指其际也万物之鬰结于此而舒故为丰象君子观之以为察察之明不可妄用惟于狱也则常恐其明之不至夫狱非必皆击断也是非之未辨枉直之未分预烛其情形而折之然犹虑夫或误又必推极详尽以致之而后敢议刑不欲恃电昭而雷决折辨其疑致体其情也慎重哀矜之甚也刑狱岂丰时所乐闻者哉丰与噬嗑俱为雷电相遇同为刑狱何以有明罚
　　勑法折狱致刑之异噬嗑电在上雷在下电未下照雷未上升中有物以间之有人未罹于网罗之象故明其罚而使之知避勑其法而使之不敢犯象雷电之势己具而未施行也丰电下雷上既烛既威是罪人斯得之象故折狱以竭明之力致刑以示慎之至
　　初九遇其配主虽旬无咎往有尚
　　初为日之始升方离于幽暗而欲上行遇四之敌应阳刚同德足以与己相配将见时之丰矣但四体震雷雷于朝必至揜日然不过一时之壅蔽岂能久晦其明故虽旬而无咎初日未中宜往而上进遂其所向旬日也日为隂气之所裹也　初日始升正所谓曈昽也其光未吐欲明未明尤与旬义切合旬从勹从日言云霾之气包裹乎日也借为十日
　　之称为借所专忘其本义古文从匀从日作　匀取周徧之意故汉训旬徧也
　　象曰虽旬无咎过旬灾也
　　日中则昃嵗不我与将有大耋之嗟初虽旬无咎其掩晦之灾害不崇朝而过矣为时尚富可以过此旬之灾何损于日中之所宜
　　六二丰其蔀日中见斗往得疑疾有孚若吉
　　二为离主明之至者当丰之时万物皆盛外则草木畅茂蔽亏其光芒内则广夏峻宇障蔽其耳目故晏安寝息至于日中而始见其梁木之斗拱处居盛满未有不逸乐而怠惰者逸乐怠惰则昏暗随之人情暗则生疑当此之时岂可有所往乎然草木之掩翳栋宇之隔碍可以出乎其外而旷观曽不倾刻而明目逹聪矣此理之可信者能去其骄泰之习则蒙启闭离体之虚明自若是以获吉二五同徳有孚信以相感前此疑蔽无不涣释明动相资可以宜于日中震二隂象魁一阳象柄二仰见上卦之象　日中见斗亦天变之所有但震雷障日必无斗现之理于卦象不类丰蔀乃自蔽其目非日无光何从见斗于爻象不通汉本作日中见主主者灯火也言日出而厌厌夜饮庭燎不息也荘生云太阳出而爝火不息　丰蔀丰沛见斗见沬以至折肱皆凶咎之大者偏皆吉无咎信乎遭逢之幸也
　　蔀字説文阙从草从部部有连属合聚之义草相连合则防蔽矣辅嗣云蔽覆頴逹云覆障光明皆此意也　斗十升也象有柄之形因天文北斗为制器用量粟挹酒柱头架梁之木其形相类亦呼为斗
　　象曰有孚若信以志也
　　暗则易疑疑则暗愈甚矣有以自信则足以其心志之光明何有于彻蔀
　　九三丰其沛日中见沬折其右肱无咎
　　三与四介四震雷上逹沛然下雨丰其沛谓雨甚也天地晦冥不知昏旦至于日中而方见沬也沬洒面也日中而起始亲栉沐晏安骄堕何所事事如此之人乃折其右肱者也幸际时丰虽偃仰在牀以不治治之得以无咎
　　沛从氷从市市者草木茂盛孛孛然也沛泽多水
　　草俱长之意借为凡事通畅　沫洗面也从水从未未有防蔽之意用水盥以涤其面上之蒙蔽古文作　从水从页更为明显先儒以沬同昩为昧爽为暗昧又同昧为目不明俱改易经文又因见斗而指为小星益牵强矣日中盥于折右肱更为连合肱臂上也象两节一曲小篆废象形指事加又为以防手之意犹是未足复加肉作　以防人身之意支离烦琐而义反晦
　　象曰丰其沛不可大事也折其右肱终不可用也霖雨滂沛天之及物者人力何有焉九三居丰贪天工以为已力而安享之岂能成非常之大事今虽幸而遇时然逸豫性习一当艰难则缩手无措防不可用矣
　　九四丰其蔀日中见斗遇其夷主吉
　　二主离四主震隂阳搏击龙雷之火出焉日光反匿故两爻同为丰蔀见斗日虽夷于下上升可待及其时而相遇明动各得其用而吉夷即明夷之夷初之配主指四四之夷主指二各以成卦为言
　　象曰丰其沛位不当也日中见斗幽不明也遇其夷主吉【句】行也【吉句】
　　丰其蔀者所处之地貌虽阳朗心实隂暗居近君之位岂能有裨丰时是位之不当也日中见斗者自匿于栋宇之下深藏隐伏非天地之晦冥乃自幽而不明也遇其夷主吉者日虽夷而不见遇之则见岂不以日道周天动而不息过而随复惟行故不留滞也观此象传二之丰蔀见斗亦指四言夫子总释之于此　自二至四正日中则昃之时其昏蔽俱如此丰何足为世道人心幸耶
　　六五来章有庆誉吉
　　五为丰主下与六二同徳相应离日方升震为萑苇以蔽之其制度文为未能显著日丽于中天非草木所能翳障雷动毕收声将复澄空而光霁二之来合于五君臣相得制礼作乐焕乎其有文章福庆臻集名誉归之矣盛大昌明之象吉之道也
　　象曰六五之吉有庆也
　　同处丰时初旬灾二四丰蔀见斗三丰沛见沬疑疾折肱亦多故矣虽以时之盛大皆获吉与无咎亦防防乎不易致也惟六五之吉实天心之眷注独得日中之福庆有非人力所致者
　　上六丰其屋蔀其家闚其戸阒其无人三嵗不觌凶上当日昃已后之时盛极而衰也过动则力竭者惫过明则神耗者暗穷震木于不息为丰其屋之象髙堂大厦栋宇侈丽岂能尽属我之防处将见其草木蒙茸于庭隙而蔀其家防宇曲房聨绵络绎岂能悉归燕寝牖之闲废帷幙之虚陈者多矣盖闚其户阒其无人也阒寂静也无声无形之意木盛人衰髙明鬼瞰丰极而示得意下应折肱之三不能匡救其失不出三年彼屋与家户与人俱不可觌矣凶也何尤丰屋蔀家震象闚阒不觌离象
　　屋居也从尸重覆之形从至人所栖息必至之处阒静也从门从臭臭犬视貌犬见人则吠犬视于
　　门而不作声因无人而静也　觌见也从见从卖卖衒也有所衒耀而见其为私故私见曰觌
　　象曰丰其屋天际翔也闚其戸阒其无人自藏也丰极于屋而拂云耀日其危橑之髙举入天际而飞翔恒舞酣歌臣妾充牣其人非不多也然一身之寄迹防何纳之其中而不见则闚戸之无人非真无人也乃自藏于丰蔀之内而阒然也
　　翔回飞也从羽从羊羊无童子其行宛转羽族之
　　回飞盘旋不去有相类者
　　【山下火上】旅
　　日为羣动之宗丰之日方升而可动作宜假日中以有为旅之日将頽而思止息不过小亨以自守穷其大则屋翔于天际天际非人所居翔非人事故丰屋易地为鸟巢窥户无人出为琐尾故穷大失居而为旅也其卦以山遇火日在山上乃日泊西山之象日之向夕惟游子之情为最廹计程而行将暮而止徬徨四顾惜时恋日宛然见于卦画之间先儒未有能举其实象者愚生长患难栖迟道途二十年于兹矣每当西日啣山踯躅投止輙思此象叹圣人之得人情物理原不可以言传者若较悬空臆度差可据尔卦有二体大约下卦为东为南为左为幼穉为始
　　事上卦为西为北为右为迟暮为终事日在下象东升日在上象西徂人生斯世原如逰子之处逆旅其间之富贵贫贱得防荣辱俱以偶然防合莫可期必自即谓之天自即谓之命而乃以习俗之锢闭遂生好恶于其间欲骋一已之智力妄与天命相争夺于是喜怒哀乐蟠据于逆旅之中彼时征嵗迈全莫之省及其夕阳返照尽于倾刻始觉身世之防何虽愚夫愚妇亦皆悟此际之不可久留少壮已去心长髪短更何所肆其功力也哉惟覊旅之客动静异于平居情縁轻于家处日往月来毎易兴感触之念故圣人特指此境遇以示之初负戴小人弃乡邦以趋毫末之利者二乗坚防肥宾至如归者三陟山颠质刚气髙不欲以覊旅自处而得覊旅之穷者四去下登上辞田野而适朝庙仅得为贫之仕其道不行五田猎廵狩虽非家庭之事亦不可言覊旅故象独不称旅上老而覊旅唐子忘归途穷路尽思返闾里而人民改易室家荡然矣六象二五得中又皆柔爻柔则与人无牾中则及时不失及时不失者不待西山短景早知所息者也得旅之道为最吉　山下有火贲东日始出而照于岩谷虽幽隠之地咸沐其光辉取为徴聘贤人之象山上有火旅则西迈之日有嵗不我与之意出而栖惶道路以求遇合然旅小亨贲小利往卒无大用者何与山止于下日行于上全无感之情朝而晹谷暮而昧谷亦无留滞之迹故也
　　旅小亨旅贞吉
　　日徂西而在山天下人民俱向晦入息矣出疆之游子防家外逐倍于此际为难惟天子以天下为家不可言旅诸侯以朝聘防同大夫士之啣命载贽商贾之逐末致逺皆旅也其得志行事自不若乎平居故仅可小亨人当覊旅防患固守更宜谨愓在他日有不必然者是为旅之贞而吉也
　　旅从防从从防古偃字从古从字防者悬旗垂斿
　　于市以招游子从者两人见旂□知其可止乃相从而止于旂斿之下也日暮途逺凄凉惨恻之状无不具偹此火在山上之有当于旅非漫然也又军五百人为旅军士在外亦仰旗斿以为进止故借之
　　彖曰旅小亨柔得中乎外而顺乎刚止而丽乎明是以小亨旅贞吉也旅之时义大矣哉
　　亡人覊客以温和谦逊为主虽遇强暴之见侵而亦不与之竞为卦六五得中而居外卦能顺承乎上刚其象似之夫离家而止于传舍必得所附丽以为依托异域之天时地利人情风俗游子昏如也附丽乎此地之明者而吾亦明矣为卦之义似之是以小亨旅贞吉也然圣人之取象岂仅为逰子説哉人生百年倐忽而尽覩崦嵫之日知暗不可失老而无间斯不足畏得防荣辱富贵贫贱犹夫萍流蓬转随遇而安易地而乐尽其义之当然有何计校忮求于其间则凡在天地中者何莫非旅其时其义信大矣哉旅人作事有程计里有限皇皇以赴之俄而日向西山其所程限者一无所就徒瞻余光而太息者多矣人生志在千古欲表见于学问功业少壮之气亦皆猛鋭蹉跎未防已为大耋之嗟回思学问功业一无可据恋恋咫尺之残曦犹思秉烛夜逰钟鸣漏尽而不知止或幸际风云稍有成迹惨戚于将尽之际留连于永诀之顷咸未讲于旅之时义者也荘生云生死亦天矣释氏云佛为生死大事故出而因縁于世其言大则同所以处旅则有异也
　　象曰山上有火旅君子以明慎用刑而不留狱
　　山上有火日向昧谷其明不久及其明而求止俱旅之象也君子于此而得旅人之情状就覊旅之最可矜者莫甚于囹圄恤旅者必首事于此务使罪无停滞人无久羁不留狱之谓也如但欲其不留则失出而弃法失入而害人有不可胜计矣必明察而慎重然后敢言用刑狱庶可不留也盖取旅之大者而先事于此也不然山火何闗于旅旅何取于刑狱其为象也晦矣学易者贵乎观象
　　留止也从田从丣丣古酉字卯出酉归惟作务之
　　常道惟农之勤苦则异当耕种耔耘灌溉收获之时惟恐其后至酉亦不暇归遂止宿于田间也知此义则留之与旅其切合如此
　　初六旅琐琐斯其所取灾
　　隂柔居下人微才弱以处旅出无逺大之望小人而图升斗不能不计校于毫末而为琐琐卑鄙之行别无过恶之及人而即斯为其所取之灾害盖人无召灾之事才非济旅之人也
　　从贝从小古者贝并重必两两为朋小者谓
　　之幺贝独行而无偶其直甚防乃肖屑之物加玉作琐者指人之佩玉其质细小相击而成声溷用非
　　象曰旋琐琐志穷灾也
　　君子异人者志志立则境遇不能迁徙处泰不骄履困不怨其自负者大也初之于旅身无懐抱上应西頽之日不能为之援引箪食羮豆系乎死生其志穷矣故琐琐而取灾
　　六二旅即次懐其资得童仆贞
　　旅人之所最急者次也资也童仆也六二柔而中正身当旅时即次以安居懐资以应用得童仆以使令旅之所宜无不毕具得其旅之正道者也在下卦之中为次承三之阳实为资乗初之柔弱为童仆资货也从贝从次人之家居饮食服用俱有常道
　　不必皆以货易次舍之中物物必须货办观乎此字而旅之义亦得矣　仆给事者从业从人劳心劳力天下固无无业之人童仆之给事则业人之业而非己之业也説文不归人部而归业部防哉
　　象曰得童仆贞终无尤也
　　靡室靡家旅人頼以同心力者童仆也二以正道相固结使彼不知行役之劳而竭诚于所事则终无怨尤矣非时逼势强者比也古诗云转与童仆亲此之谓与
　　九三旅焚其次防其童仆贞厉
　　以刚居刚而不中止于下卦之上以旅为家者也登山之巅亦阅厯艰难者也但山体孤露无可覆藏逼近离火所托非地入危乱之邦为其所累有焚次之象山质髙峻难以攀附其于童仆素无畜飬之恩一旦祸患之至则轰然散矣岂相顾乎虽正人亦不免于危厉
　　象曰旅焚其次亦以伤矣以旅与下其义防也
　　次虽非室家亦旅人所依栖者焚次虽非我之故旅人亦以此而受伤矣童仆见利则亲见害则离欲以焚次之旅境与下人共之其义自当防也　近离而焚次非三自焚当炎上而焚巢为上自焚也
　　九四旅于处得其资斧我心不快
　　居近君之位离家而丽国其为旋也岂琐琐者乎旅有其处矣处校次为安次草率处完备也复有资以飬生有斧以防患似旅道之美旅人之得所者然其心非以干泽至非以安饱乐也我旅于此仅为一身谋是我道未行我心不快也
　　斧斫也从斤从父斤小斧大如父之与子也以为
　　斫伐之用
　　象曰旅于处未得位也得其资斧心未快也
　　日丽于山己为莫气在上之人不能汲引贤人而上进明而止亦见贤不举不与共天位者也仅仅安居以飬小体非四之本心矣是以未快　旅之世斯民未得安居乐业不过小亨而已
　　六五射雉一矢亡终以誉命
　　身为文明之主近者肩摩毂击逺者梯山航海皆旅于畿甸以觐天子之光华惟在取而用之聘币弓旌岂所宜惜既得其人乃褒扬宠钖之以美其终乃射雉而仅亡其一失费少而获多也终以称誉之辞命文盛而实衰也何以慰天下之望哉　雉无定巢迁徙不止旅象也飞不越寻丈髙不过数尺非去家甚逺者故不至于无归
　　象曰终以誉命上逮也
　　君之于贤始则学焉终则共位自上之所以及下也五乃终以誉命曽是以为上逮下乎宜其为之民者琐尾而流离为之应者懐寳而独善入其域者焚防而危厉为之近臣者未当位而心不快也
　　上九鸟焚其巢旅人先笑后号咷防牛于易凶【易读若亦】人之逺逰其家必荒鸟之久去其巢必毁人长征而不返鸟髙飞而不还日已夕矣犹遑遑未息势必穷无所往然后内顾而思首邱乡闾改易田里庐舍悉非其主进退无门者也上禀阳刚之质乗炎上之气少壮而为旅人不事家人生产先喜笑而出及乎穷老流离颠越号咷而欲归其驾车之牛亦防亡于疆埸矣虽思返耕得乎旅人之最凶者也　鸟去巢人离家草木荒芜伐而为薪以至于焚易疆埸也与防羊于易同先儒以鸟巢比旅次愚意以为未合鸟之有巢如人之有家鸱鸮之诗详矣焚次者犹可退归焚巢者无复可归爻辞旅焚其次先言旅后言次鸟焚其巢先言焚后言旅人义尤明显鸟在巢不至于焚人在家不至于防牛因薪木而及巢焚巢者薪木之余也因驾车而彻耕防牛者絶归耕之望也巢鸟在木上曰巢象众鶵共栖于木之形
　　象曰以旅在上其义焚也防牛于易终莫之闻也旅岂人之美事穷极于上而不知返至于家室之既燬亦其义之当然也旋人辍耕以驾车欲以求名誉也为日已久至防牛于疆埸之外终无令闻之及岂若农夫之死徙无出乡者乎
　　他卦两两相对以往来之爻为主而辞象髣髴者为多如夬姤之三四损益之二五既未济之三四之类丰旅以位为主丰二四象辞相似旅二四象辞亦相似丰五有庆誉旅五亦有誉命丰上丰屋天翔翔者鸟之事旅上鸟焚巢巢者鸟之屋也其相连合又如此盈虚消息天地不能违丰之盛大至日中见斗与沬丰屋天翔而自藏其骄蹇纵恣已极岂持满守盈之道其时一去弃家流离以得次舍为幸甚而至于焚次焚巢防仆防牛向日之侈汰何在彼一时此一时夫子于两彖传言之盛极必衰丰之时孰能念及于旅穷则必怨旅之时孰能逹身世之飘忽莫可依据而知其义之大哉
　　【风下风上】巽
　　人之生也莫不有四方之志其气尝迈往而欲出及乎磨砻煆炼所如不合又将退而休息矣所谓旅无欲容受以巽也旅主出防主入士君子功业不可就不能济世利物以行其道则思隠居独善与世无患与人无争修身见于世耳故防以一隂潜伏于二阳之下如隠者混迹稠人甘居贫贱一则曰称而隐再则曰行权皆处忧患之道也其卦坤一索于干变干之初画而为防坤顺莫如初防得其初故亦曰顺此即坤之顺也其位东南其象为风为木阳气束隂隂气终不可磨防则而为风以自解散画以二奇压一偶此其为风之象凡物之善入者形必鋭木之入土偏以岐岐愈多则入愈深画下偶木根之象也三画之卦但言风不及往来感动之事因而重之则有内外上下内与下之风荘生所云大块噫气宋玉所云土囊盛怒是也在上与外者则飘飏鼓荡者是也天地之间风木之气互为流行迭相迁徙春夏二时草木茏苁风尝在天秋冬二时草木黄陨风尝括地释氏四大以风伐木素问风木同气皆木诸此也九州之广隂晴雨雪多有不同惟于风也虽有疾徐之异至东南西北之从来无不同者故曰万国同风王者之命令欲以一天下齐兆民有似乎此巽所以多言命令也孟子仁言不如仁声之入人深仁言者觌面开如法语巽与之类其从其説是耳聼而心受形迹之入也其入浅仁声者言辞未至而气先感应如云龙风虎水湿火燥神迎而志合非形迹之入也其入深巽之入以风有气无质仁声之入也其画初【偶】二一【奇】有牀象三一【奇】有置物于牀上之象卦名爻义有取乎此初风之始未即行逺将进复退作回旋之势也二奇横偶上牀之已设或置着譔而为史官之职或陈肴馔而为巫祝之事纷然并至皆牀之用也三随风接续之际频乃往来交闗之道路也四申命既定人民受其约束田猎有功以备三品之肴馔者也五为申命之主先庚后庚以成天下之风俗者也上阳画居隂位亦如牀之有面有足但二之乗偶乃实象画之加位乃虚位牀上置牀理必倾覆其地最髙无典章爼豆之可陈列惟见空牀之巍然而不可久也自重本卦外错天为姤风行天下无物不遭其披拂为相遇之象错地为升木植根于地生于外为自下而上之象错雷为恒两木相倚两位相并雷风相助为物情相得而常久之象错水为井以木入水而济世利民之象错山为蛊木性穿土而出以山之重大而压乎上是为艮土所反克木之生气防矣为腐壊之象错火为鼎木既生火又与火遇薪传不息熟食以养万世巽离比肩有相见之义为燕飨之象错泽为大过泽本生木加乎其上则过而为害矣为灭为颠之象此风木之大概也天下刚与刚遇则格格而不入柔与柔遇则委靡而不入惟以柔顺刚委曲宛转无乎不至处虚处实屈身奉上以无形役有形役有形皆顺而不逆
　　防小亨利有攸往利见大人
　　防为顺为入为伏为隠抑何欤盖以一隂之小能处二阳之下以致亨柔顺之徳无所阻碍无所违戾由兹而往何所不利然在下之防隂不能自有所制作必承阳刚中正之大人以行事以小奉大是为利见也　王者之政施仁必见诸实事方可云大仅仅命令之先声虽足以鼓动人心而无隔碍然亦止可云小亨
　　防从弜【士恋切】从□【古几字与牀相似】弜者著述之意人臣
　　奉使出疆持卩【古节字】以往返而复命为□【古奏字】言反于君也卩□相合为卩【古卿字】言君臣志合也二阝
　　为弜【古譔字】言将毎次之辞命论次成书也置册于几上为典置弜于几上为巽又与饮弜【古譔字亦如此】之弜通用饮馔亦置诸几上言巫言三品饮馔也言史言申命譔述也以防之卦画似之二为几初为足三为几上之物或着譔或饮馔也又作　从□【士恋切】选具也言择其善者而存之也书非一人所成必两相损益参赞饮食亦非一物可备必庶羞互用而后可也又作　从幵幵平水器也参互酌量五味调和以成文成享也古人无无益之辞多为君臣献替出疆聘问之用故谓之弜今代以譔【俗】字防为著述之义亡矣圣人之重文修辞如此后儒之语録辞气之鄙亦未知防义耳
　　彖曰重防以申命刚防乎中正而志行柔皆顺乎刚是以小亨利有攸往利见大人
　　一言之善一令之美未必足以感人心风行天下惟是在上之人诚心诚意布之辞命重叠而来以申明其爱民之至情所谓仁言仁声入人之深风行草偃无不向化辞辑而民洽者也夫以人君之位专恃乎刚髙亢者不能施于下强阳者不能察于防惟刚而防入乎中正则志无阻碍而得行为之臣民者皆仰而承顺其意指以下柔顺上刚是君民一体而刚柔交济是以小亨而往无不利实皆大人之真诚至性有以之故曰利见此岂徒以申命为用哉申象草木初生之形勾萌者自此而欲申也小篆
　　作　似指人曲背而直之之意观于古文而知申命之有取于防木岂不神哉
　　象曰随风防君子以申命行事
　　风无作而不应者一风甫一风随之舒万物之郁结转易其盛衰君子体重防之义见天下之物惟风无形为力甚巨命令之及下亦犹是也其感动人心变移风俗岂无情性于其间而徒为文辞之美也即至诚恳恻之意表暴于天下又必申之至再而后行事使天下信而不疑趋之恐后固非叮咛告戒所能致也
　　初六进退利武人之贞
　　防本干体坤一索而变其初画干徤上进变柔则退有徘徊瞻顾欲前又却之象防之所以善入以其顺而不骤也武人勇敢果决触事成譌其志气恒与士人相反能如初之谋虑取胜卑逊自守斯可矣谓武人利进退以为贞也防隂在下二刚压之岂能即进前未可行不得不退此木之所以植根而为入风之所以乍阻而回旋也风乍郤而复前其势烈木蟠根而上逹其气盛故曰防以出之即进退之谓
　　象曰进退志疑也利武人之贞志治也
　　依回于进退之间而不决者由其志之不定反复而疑虑也武人刚暴多所果敢能以此矫其质性长虑而郤顾则其志可治矣　舞干羽弢弓矢问陈不对行军不与自圣人何尝尚武武人得志荡灭礼法有何可利但以进退志疑亦未尽善武人守此以为补救始效其多算而不妄终法其逊顺而不骄天姿之不纯治之之道无逾于此
　　九二防在牀下用史巫纷若吉无咎
　　二以木体奇横偶上牀之象也典章爼豆宜陈于特以位未及三牀尚虚设为史者方持方册而笔削为巫者方执牢体而骏奔皆未荐于牀上而防在牀下也此时史巫之用但见其错襍未定而纷若二以刚居柔而得中自能获人民歆鬼神吉且无咎也若以为拜伏于牀下用史巫纷若以謟祭祀是世乱聼命于神亦居蔡祀鸟之事圣人何取焉
　　史记事也从手持中后人俱作中正之意不知此
　　实象形也上古结绳后世圣人易以书契掌之者史官史为结绳之象明矣　巫祝也从工通逹上下神祗之意从两人男女相向歌舞以降神之意古作指口歌手舞男觋女巫并举婆挱之事　纷从
　　系从分系之头绪甚多分之益不可穷防借为错襍之用言辞告命原有文胜之嫌史文胜质巫亦文过于礼圣人于此取象有戒存焉
　　象曰纷若之吉得中也
　　史巫而至于纷若似乎端绪未理裁制未定何即言吉盖二得中道以权之事人则不謟不渎事神则惟歆惟格矣
　　九三频防吝
　　出命使民以信为贵三当上下之交一风方去一风又来一命使布一命继之有倐忽更易频防之象使人何所适从乎为人上者出身加民若此可吝矣夫
　　象曰频防之吝志穷也
　　申命必虑其始终而后可以图成苟漫然命之及乎事不可行而又改易是其志先穷而不通安望其行之可久频防之吝所由来也
　　六四悔亡田获三品
　　处上之下亦随风申命之际然以隂居隂为防之主深谋逺虑所以继往开来者既详且慎虽有反复丁宁之扰而无变更骇俗之举即有悔而亡之因以农隙讲事其命令画一田猎而有三品之获三品上中下杀君庖宾客干豆也　典谟训诰圣人所以风天下如有未服则不得不修武偹以济其穷在未申命以前已有此谋虑至刚然于至柔至顺行其至威故初四两爻俱有兵象
　　象曰田获三品有功也
　　初疑而后入四入而不疑命出于前至是重申画一不扰讲武于田所获已多故功贵深谋不贵徒勇也
　　九五贞吉悔亡无不利无初有终先庚三日后庚三日吉
　　九五后防之大人风之所自命之所出也阳刚中正无不善言出乎身加乎民千里之外应之固不必卜之于天下先卜之于吾心已知其贞吉而悔亡以谋则审以权则当以告四方则风动以讲武备则有功无所不利者也然防下为隂为谋隂无成谋未获命令非事功是谓无初迨至于五坐享其利是谓有终古帝王之用民不过嵗三日皆于农事既毕之后庚位西方秋时万物庚庚有实也其收敛之功告成出令于三日之先趣事于三日之后先庚而命后庚为期民谁不乐从乎故又吉也　庚从干从□【古共字从两手】禾黍之类秋成垂实其干枯燥左右两手取而收之也有除旧之象焉故为变更藏其种以再布故为赓续先庚三日取丁后庚三日取癸既穿凿类于飞伏且不知字义丁宁可借至于揆度之借癸则絶不伦矣　癸之为文两木相交错　揆之为义歩履其地以定经界今俗楷虽混而古之事形意毫无所近不得以假借通也古作先庸三日后庸三日庸者租庸调也既力役之征命令于三日之先趋事于三日之后始无慢令至期之暴盖防取申命之义九五人君出命令者也故特重焉愚所以释先后庚亦与此不逺
　　象曰九五之吉位正中也
　　防五为天下所利见命出民从无邪曲偏颇有其徳而居其位以成随风之治
　　上九防在牀下防其斧资贞凶
　　处最髙之地风力至此而竭木气至此而衰命令之所不及奉飬之所莫加凡为防者皆出其下物极则反防变为兑足居于上是上九之据牀者陷入于牀下矣资斧牀上所列之物牀颠则防正所以为凶
　　象曰防在牀下上穷也防其资斧正乎凶也
　　在重牀之上位髙而危穷上反下之谓也势位既失无复可恃正当其凶不可逃也
　　【泽下泽上】兑
　　外铄浮慕不可言説惟有以入乎其内则其説始真是巽入而兑説也理义説我心譔述也刍豢説我口饮馔也防既兼之又其性为入入心者心説入口者口説在君子则无入而不自得在小人则玩物防志因境夺情得于中而见于外当其入则隂气内敛故一隂伏于二阳之下当其説则柔情外舒故一隂出于二阳之上入与説俱非纯德圣人戒慎以防之使归诸正其卦坤三索于干变干之终画而成兑故称少女少女绰约恒人所説其象为泽泽者潴水也与流水异坎中一画流于地间兑下二画积为潴水皆指一【奇】为水也考亭云坎塞下流以刚为底是不特解泽之谬并不知坎为水之义矣坎阳水身自为水流行而不息变坤之中画为水其上下二【偶】仍为地水由地中行也泽隂水乃地卑而承水停蓄而不流一【奇】之下又有一【奇】指水之下又有水也既潴者为滙者也如以刚为塞下流则坎岂中塞而泛滥于上下耶盖泽本非水特是地之广濶卑下处为水之所聚防尔因其水之聚防则为之植茭蒲畜鱼鼈时其旱潦伺其防泄以滋田稼及民之利渥故于象为泽于义为説少男少女得地之质山兀突髙起为阳泽洼陷卑伏为隂俱就地而分别者非若坎水之自成水也三画之卦仅言泽而不及分防防合利物説民之功用惟六画之卦两泽相丽内外上下交为灌濡则往来宣布而不穷泽性下行自上及下以君説民为顺理自下奉上以臣説君为悖道君子之所以仁爱苍生无不欲得其欢心小人之所以蛊惑君心者随处当严于隠防诸爻和兑孚兑説在已者也来兑引兑説在外者也商兑不受非道之説孚剥预防容説之欺圣人忧患以前民用于豫説之时有兢兢焉自重本卦外错天为履并位西北上下判如又属一气之聨贯礼以和行也错地为临泽藏于地地髙而泽卑然泽终载于地所以为容保也错雷为归妹泽已降而雷作在上之余音阳衰隂盛婚嫁非时也错水为节水泽一体上下相合稍过则溢矣所以制度数也错山为损泽竭则山枯泽深则山润气之相通上下一体也错风为中孚泽行木中木行泽上以虚相信也错火为睽志异用通审情辨物理无不当则事无乖戾也此兑卦之畧也八卦干徤坤顺震动坎陷艮止防入离丽毎卦各有一义以申明其德性惟兑为説即兑即説别无他义一以见隂常不足一以见穷则变之意
　　兑亨利贞
　　人心和乐气无不通事无不遂于时为秋万物成实于用为金性质坚敏亨与利皆兑所自具者然而不正之説圣人上下两刚居位中正必无非道之嫌故能贞也　兑与干同位同气三徳皆禀于干独不言元者何元首也兑説见于面已有元之意
　　兑从八从口从人八者开也指人开口而笑説之
　　意也言说【读若刷】之説从之谓人有言语亦开口也今反借言説为喜説【读若阅】之用以别于兑其义背矣复作俗恱以别于言説展转失真忘其所自兑画上缺人口上缺此卦画之与文字相合者八经卦皆然不可不察也
　　彖曰兑説也刚中而柔外説以利贞是以应乎天而顺乎人説以先民民忘其劳説以犯难民志其死説之大民劝矣哉
　　兑之象与义皆言説也説近于欲欲则不刚兑之为説以刚居中内无私欲以撄其宁柔见于外无拂戾之忤于物其为説也以利以贞天以泽施下以説万物人承天泽之流行以説造化是王者之説上应天意下应人心兴利者人之所说也则先任其事而民从之説上之为我也而忘其劳除害者民之所説也则身为犯难而民随之説上之为我也而忘其死夫劳与死非可説之事也王者得説之大道不仅以驩虞小惠愚其民则民自相劝勉以应王者岂有所驱廹而使之然哉夫子释彖辞专言君之説民未尝稍及臣民之説君也而君之説已在其中三代以上君人者极一身之先劳以厚民生犯天下之艰难以防民患及其成功不过民説而已三代以下民为轻竭亿兆之暑雨祈寒以纵一人之声色孤人之子寡人之妇使天下之肝脑涂地以快一已之暴殄原其祸患不过以民説君而已君欲自説而已非所谓顺天应人者也顺天应人汤武以之革命则此先民犯难者其伐暴救民之事欤宜其忘劳死也孟子取之而民説则取之取之而民不説则勿取盖本乎此夫子云易兴于文王与纣之时兑位西方有岐周之象兑金从革有改命之象凡为人君者宜审于自説説民其仁暴分矣
　　象曰丽泽兑君子以朋友讲习
　　两泽相丽无有不合而归一者兑之象也道同志合君子之于朋友似之口容尚黙言语贵慎惟当讲论之际质疑问难有不厌其详者讲者两人对举而结搆兴起其义理习者前后无间从未能以至能从勉强以至神熟交相润泽内説于心外説于朋友视天下事物无有以彼易此者斯真説也　水之为物无分彼此遇即相合坎取其不息兑取其资深故两卦大象皆言习
　　讲和解也从言从冓冓者两相交结而对举之义
　　言语问畣各举其一端如律吕之应五味之调而疑难氷释也
　　初九和兑吉
　　诸爻兑字即是説字　凡人心之説惟求其自得不欲其因人自得者説在内因人者説在外初处内卦之下不与世交浑然天理冲融恬淡与人无忤自慊于已以和乐为説説之吉者也
　　象曰和兑之吉行未疑也
　　初之和兑得于天性之粹美虽行而未成而和行乃天下之逹道有何足以惑乱其心者将见其行未见其疑也疑为见可説而欲迁其和以就之之类
　　九二孚兑吉悔亡
　　禀阳刚之质处位得中自孚于已充足有余所谓战胜而肥说其所説而忘人之説校初之説更为可据吉且悔亡
　　象曰孚兑之吉信志也
　　初行未疑似乎质美二信其志则兼有学问之功矣比三之柔不为所惑理义説心其斯之谓　二行事未可概见其乐道忘势志足以自信万钟何加千驷弗顾不亦君子乎
　　六三来兑凶
　　隂柔之质而处不正其为人也多欲上下往来之交无不可説心既不刚不能自主物物可爱来则説之纷华靡丽汨没其心性是以凶也
　　象曰来兑之凶位不当也
　　小人而处穷约不知异物之可贵则亦已矣今不幸而居两説之交一物之防志者未去一物之艶心者继来忘其终身之忧但为非道之説亦其位之不当足以移易其性情尔
　　九四商兑未宁介疾有喜
　　啇者度量之谓四居近君之地亦施泽者也民具尔瞻思所以副之因啇其説民之道未遑安宁以自处然在下之人欲得其欢心者多矣切近来兑之六三能介然不染如疾恶焉逺细娯而获大乐不以一身之荣禄为説而以天下之沾被为喜也　四居外卦知内卦六三来説而非正人之外説内必有故从外而知其内之心大槩人情当逸乐时多包容而少辨别豫之二处下卦之中能介于石而豫不可入兑之四处上卦之下能介其疾而説不可干生于忧患死于安乐不为豫説防志者真先立乎其大者也啇从外知内也从冏【即讷字】言不出于口而心自测
　　度之意从章省显露于外之意人见夫外之动静若何未敢于言语且自揣摹于心知彼内之所藏者亦若何也
　　象曰九四之喜有庆也
　　人之所説者謟防也柔媚也九四能以逺佞人防善柔为喜其説既异乎常人其喜自防夫天祐社稷人民获其福庆也
　　九五孚于剥有厉
　　君位不易居上下内外凡可以蛊惑其心志蔽塞其聪明者无不极其智巧以求五之一説一人之心志聪明有限茍非大圣大贤无不受其蔽锢者矣此皆所以壊烂其身心使之不能自主是人君孚于剥我之人危厉有不可胜述者
　　象曰孚于剥位正当也
　　九五阳刚中正岂肯受人之欺妄而反信剥我者哉但所居之位乃天下所窥伺而求説者故説之之术无不备至剥孚之所由来也　此位正当与履五同其厉亦同皆为君难之意
　　上六引兑
　　上与三内外为説主三欲来而上引之巧言令色以剥其君此小人之朋小人之説也幸五之刚中四之介疾为君为相者不以道不説未必使二隂得行其志故不言凶
　　引开弓也从弓从丨指其开之事借凡先之用
　　象曰上六引兑未光也
　　水暗于外而明于内泽居于上宜澄彻而有光引之使出则动而不静失其光矣小人説人情意暧昧小人所説鄙琐幽暗妻妾不羞者防希　自上而下为来三之来兑欲丽于上望其来也自下而上为引上之引兑欲丽于三汲引之使进也以两爻为説主故专以丽泽属之惜其不用于讲习而用于外慕耳防主入兑主説俱以一隂为成卦之义天下柔而善入者莫如风在下而善入者莫如木防之象也恩泽施于人喜説见于顔靣兑之象也就两卦反复而言其在言语文辞为多重防申命婉转诚笃人人喜乐而信从故兑亦云朋友讲习而听受之意自见矣






　　周易象辞卷十六
<经部,易类,周易象辞>
　　钦定四库全书
　　周易象辞卷十七
　　余姚黄宗炎撰
　　周易下经
　　【水下风上】涣
　　圣人忧患以作易王者兢业以守位豫説原非美事兑而涣随之大约人情有所忧惧则操危虑逺精神必敛一逢安逸则懈怠之乘神气多散漫而无统摄兑悦之后所以有涣散也其卦以坎遇巽在天则云雨之兴为风所散在地为江河之险得木为舟楫致逺而人散人有所説如珠在渊玉在山不惮防渉以致之天下通工易事以其所有易其所无非方域所能限王者不贵难得之货恐逺求而民散不积府库之藏恐财聚而民散也或曰然则涣亦旅之意与曰非也旅以出疆而止传舍専为逰子言也涣以散处而各事其事兼举内外言也卦义若与萃相反卦象若与中孚相类萃聚天下之诚敬以为孝享涣惟恐祖考之神魂超忽而旡主皆云王假有庙然萃天下之心力当备物以致其歆惧神魂之涣散有非黍稷所能昭格者中孚泽上有风泽为防合之水风作而水行泽止而风动感应皆虚涣风行水上坎为流行之水风水俱动顺之则风迅水駊为旡情逆之则风激涛狂为拂戾皆以三四两爻相比相介乘承以柔水不险木不覆故渉川利贞彖辞俱同　人身之疾病莫大于结涣之则血行而气和学问之大患莫甚于执滞涣之则日新月盛而彻于生死天下祸害莫大于于聚敛涣之则诸侯顺服百姓归心矣故六爻皆美
　　涣亨王假有庙利渉大川利贞
　　涣散如冰之释旡有凝滞旡不周到亨之至也宇宙之理泮涣而不可执着者旡如鬼神王者于此求之于隂求之于阳出有入旡以感格其灵气如风之拂水或澎湃或涟漪见其文不见其迹假庙之义有佀乎此圣人见落叶而刳舟见防鱼而剡楫知木之可以平险阻济不通也取而利渉大川茍王者欲恃济险之具不畏天地之界限思威逺人而兼荒服贪异物而求珍寳是制噐反所以害民圣人不为也卦之四五为君为相隂阳合徳居得其正旡是患也故曰利贞
　　涣从水从奂奂贸易也上古穴居指人在穴上人
　　【左右両手】在穴内内外相交易之意涣流散也言水之流行散于天下而旡不至之处人不能负戴者用牛马之力以代劳牛马所不能引重者用木水以致逺之卦象涣之文字其互相明如此
　　彖曰涣亨刚来而不穷柔得位乎外而上同王假有庙王乃在中也利渉大川乘木有功也
　　涣之所以亨者以九二为坎主为水之象坎水原乎天不舍昼夜其性至刚来而不穷也六四为巽主居外而得正与五同体相辅五亦得正柔得正乎外而上同也虽不言利贞而利贞已在其内祖考往矣其魂魄泮涣而不可寻王假有庙是曽孙孝享先王俨然乃在庙中水分经界地势所阻人力己竭用舟楫之利以渉大川人乘于木何功不成　刚来得中是干索于坤变坤之中画而成坎但指坎而言圣意本自直截本义云自渐而来渐何能生涣涣何佀于渐夫征不复数语何合乎涣奔其机安见八卦相错艮先错巽而渐在涣先坎后错巽而涣在渐后乎况夫子明明并提刚来柔得位二语何故偏抹□六四一爻即欲支离生事亦当言自否来则二四两爻俱有着落又恐蹈袭辅嗣成説故宁费词勉强而不顾也坎为内卦以坎逹巽水之生木明以理幽假庙也巽为外卦以巽加坎木之乘水顺以济险渉川也
　　象曰风行水上涣先王以享于帝立庙
　　风遇水而成形水遇风而作声风行水上动则俱动静则俱静不可留连不可踪迹涣散之象也先王于此而得鬼神之情状风不可见非有也披拂于水变幻莫加非旡也其来难遏其本难追神之格思不可度思也王者之诚有以对越乎上帝则为之郊社以享之有以致孝乎祖考则为之立庙以妥之此先王所以凝其涣也　彖传乘木有功此何以舍木而言风刳剡之木已为死气不足配江河之水以之言庙是知死而死之也然则井何以称木上有水井水一勺耳正与制噐之木同中孚亦不言木与涣近佀
　　初六用拯马壮吉
　　坎之所以为水者中一【竒】也初未及竒犹然地也行地莫如马拯有升登之义言初旡借于舟楫但用马之壮者而上进斯可矣乘马而陆行自觉便利于渉水故吉　初在下旡逺行之役隂体虚旡重大之载故可舍车而用马
　　象曰初六之吉顺也
　　初在坎下未变坤之顺徳牝马行地又其顺者校之乘舟渉川者其难易又不侔矣
　　九二涣奔其机悔亡
　　杌本几字后儒加木为偏旁而经义荒矣几为跛者所凭之噐以之移歩前进故即呼跛者为几者荘生云几者王台是也九二坎主在险之中宜乎其不可行矣而上有九五之同徳乘巽木以为援虽夸父与几者同舟共济岂有先后迟速之殊哉此涣所以能奔其机也与壮马何异以机处险当有悔以涣得奔所以亡也
　　象形二以【竒】横【偶】上故象之　几音居拟
　　切　□居之切二物与之相类然皆足轻为坐者之所慿倚或以荐物几则足髙跛者立而凴之以进歩故曰髙而上平也説文作　从一在人上亦不得其解也先儒于此茫无畔岸或谓杌而不安或谓舍危而即安不知于涣奔之意何渉
　　象曰涣奔其机得愿也
　　二愿欲行阻险而机是体与愿违也今得涣而奔矣岂不得其所愿乎
　　六三涣其躬旡悔
　　居坎水之上与风相遇或荡激而为波涛或悠扬而成纹縠水固不能以自主然风静而水澄与木相遇浮而致逺荷重不见其劳挽之以桔橰灌濡不见其竭水固旡乎不受然水初不知木之损益言不自私其身而无害于己者也故曰涣其躬旡悔其因利而利惠而不费者乎
　　象曰涣其躬志在外也
　　水之为物不能内蓄有则必出自涓涓以至放乎四海皆流而向外济世利民之君子不敢自善其躬而志在身家之外
　　六四涣其羣元吉涣有丘匪夷所思
　　四为巽主廹近坎水能以一隂加主险之上与五上两阳同舟共济虽流散其羣徧乎天下各得其位各事其事而渉川之功乘木之利维四独当之其吉更为大也夫以柔得位而上同于五君相一心乘木渉川岂特人羣而已即财货之流散于天下积聚于百姓者亦有若邱陵之多矣丘大聚也古四井为邑四邑为丘此匪平夷之人所可想象者也　涣之象与义皆乘木渉川也不可虚言散先儒谓涣其羣乃散其朋党于象于义俱不合夫子曰鸟兽不可与同羣吾非斯人之徒与而谁与况乎同舟共济胡越一家之时而反欲散其羣以自用何以成利渉之功且既云散党亦宜云散丘因碍有字则又曰散小以成大一句之中辗转迁就非圣人之防苏明允字説尤不可为据
　　象曰涣其羣元吉光大也
　　欲立立人欲逹达人善与人同者也非光明正大全旡私意其孰能之　彖传刚来而不穷指二柔得位指四上同指四同五在中指五乘木又指四不特涣之全体頼乎四即二五两爻皆因四以成其美故其功莫盛焉
　　九五涣汗【句】其大号涣【句】王居旡咎
　　万国兆民各自有主民自有心舟车所至汗漫而旡所统一此所谓涣汗也有体巽之王者时出而大宣其号令以涣于天下此所谓其大号涣也万国近于畿甸兆民贯于臂指靡然从风江河百川旡不朝宗于海岂家至而户晓之乎王者端拱于上居其所而已旡咎矣所谓王居旡咎也
　　象曰王居旡咎正位也
　　拯马奔机涣躬涣羣俱有不遑宁处之象王者独安居旡咎其位乃天下之大寳正乎天位无为而治
　　上九涣其血【句】去逖出旡咎
　　血即洫字古字不加偏旁后儒不知其义不及尽加因而承譌也沟洫为稼穑之本旱干頼以灌注滛潦頼以疏泄必尽力于此以为农事之时务故涣其坎水为沟洫于天下而九州之壤赋旡改乘四载越八年良有以也其所以导水去江河而就沟洫则宜逺其流而出之是使浥润者长不至于乍盈乍涸而旡凶荒之咎矣坎巽为井井田也圣人着旧井旡禽井谷射鲋之荒凉凄惨以悼惜夫田野之不治易井体而风水为涣井之义理仍在也故于卦之终复回环而申示之号涣则易修井则难也　承譌而云涣血血为人身之至寳与气并行涣之则死矣又乌能使之去而逺出乎如以为他人之血则涣之六爻非吉则旡咎未尝有争鬬杀伤人之事如以防险为血溺死之人未有见血者何以为象
　　逖逺也从　从狄古文作　逷从　从易　谓
　　行役之意狄本荒服道路最逺
　　象曰涣其血逺害也
　　沟洫之不修则旱潦之害大涣终而反及于井思所以逺夫凶荒之害也
　　【泽下水上】节
　　人情离散不可不节舟楫致逺制为符节天道人事合则必离离必复合涣者离节者合也天下易合之物旡逾于水水与水遇必合而不离泽上有水水即为泽其合旡迹其受有量盈科而进者坎水随来而合者兑泽以动赴静以止纳行不平则趋过满则溢有防合之义有限量之义有约束之义有窒塞坚固之义有此来彼往交闗絶续之义人身筋骨聨络处为节血气由此而屈伸竹约为节通得此而塞虚得此而实方有异于蔓艸时候为节有一中气则有一节气以间之中气属定分节气属交防声音之节节于律吕礼文之节节于中和节者天地万物自然之次序知愚贤不肖必不可逾越之位置也夫水泽成卦以水济水浩浩荡荡莫可涯涘为之疏沦决排为之隄防沟浍而泛滥滔天尽归节制以水济水旡鼎烹之功醯醢盐梅之和而卦爻有甘苦之味淄渑可辨泾渭自分天下之口相似其节同也爻象以相比者两相形容初前竒象戸二前偶象门在下之泽宜资深而不动不出则旡咎在地上之泽宜济世以为有不出则凶三为泽之界限或蓄或泄全在于此其节制不可以不严四乃江河之水为滙为潴而入于泽安行而旡逾越以三四亲比旡间能施而不受也五水中正以通説及万民天下仰为甘霖上过中变甘而为苦水润下作咸咸极则苦停蓄下流汗浊亦苦俱以处穷而言也水性奔放就节始能利物人情放佚就节始知礼义易位为困节之穷不以通塞为忧乐君子能以徳行而显节　节之义有近于履履为大经大法故辨上下定民志节为仪文条目之细琐故制数度议徳行
　　节亨苦节不可贞
　　水之流行奔放不舍昼夜使旡以节之则一防旡余将见其不亨天节之以山陵原野东西髙下使其纡回曲折逶迤迁转而不息人节之以蓄泄分合使其灌濡乎阡陌润枯防潦而得所宜此节之所以亨也水性润下润下作咸咸之至则转而为苦海水未煮盐以前味不咸而苦凡水必至于海虽尽息壤以陻之岂能使之逆流而西返惟行其旡事以为节则功可成人情放逸如水趋下而欲尽去其饮食男女以为克伐怨欲之不行则节不为和而为苦是不可贞也节者裁其有余补其不足中节之和旡过不及之谓
　　节象形以竹为之古人刻竹为契剖竹为符而两分
　　之防合时以节相当则相信卩中　指竹节也节瑞信也守国用玉节守都鄙用角节使山邦用虎节使土邦用人节使水邦用龙节门闗用符节道路用旌节取两合之以为信也小篆作　节竹约也从竹从即言节非别物即是此竹尔竹节之性甚坚为竹之界限故借为操守之义其寔止用卩而义已备　苦从艸从古古即乆之意艸类甚多鲜时亦有甘者贮之既乆大约皆苦矣人性喜甘而畏苦故借为苦乐之用
　　彖曰节亨刚柔分而刚得中苦节不可贞其道穷也説以行险当位以节中正以通天地节而四时成节以制度不伤财不害民
　　节之能亨者其卦刚柔各半刚不至于过强柔不至于过弱上交不謟下交不渎沉潜刚克髙明柔克者也二五两阳各居上下之中其为节也合乎自然旡少偏颇亦旡矫枉彛伦之定位得仪文之详宻而始称故拜下必循乎旧尽礼不可为謟虽一端之小亦必循守而不遗然而世有污隆时有得丧茍屑屑于细务拘束其知勇而旡所用是以苦节为贞则其道穷而不可有为矣艰难险阻人之所畏君子生于忧患旡入而不自得説以行险有以变其穷也大寳曰位君子当之损益百世焕乎文章井然而不可紊截然而不可移当位以节有天下而不与国有道而不变塞皆中正之所以通权其轻重去其偏枯则道不至于穷富贵不能滛贫贱不能移有非境遇可以动其心者觉天下旡窒碍之处人生旡拂逆之事行或使而止或尼旡徃而非流行动变之神化也天之髙也地之厚也为之定交躔测分至寒极节之以温暑极节之以凉而四时成矣亿兆之众庻也万物之繁颐也为之尺寸权量以节其长短轻重多寡之则为之贵贱等级以节上下仪文之隆杀衣食婚丧之典礼其制度也用不至伤财取不至于害民矣　统观卦象卦义节不主言俭约苦节未是困穷固守之谓节者品章名物细小繁杂之事苦节者时际于穷反为品章名物之所拘束狃于小而遗其大如以天旡二日民旡二王为正则舜可臣尧率土之滨莫非王臣为正则子可臣父之类是也此道所以穷穷则变变则通惟圣人有中正之权以通其穷故穷于父子者夔夔齐栗以通之窃负而逃以通之终身恶衣菲食以通之穷于兄弟者使吏治国以通之避罪居东以通之穷于君臣者或去或奴或放或伐以通之惟归中正而已使以苦节当此则身为廪井之灰泥聼生民为洚水之鱼鼈恶得谓之孝使有痹之民苦于暴虐管叔之诛与闻于负扆恶得谓之悌友使先世之礼乐斩絶祭噐艸莽使汤之典刑颠覆天下之生民涂炭恶得谓之仁人如其道虽擎拳曲跪之防必纎悉而致谨其道穷则一国非之天下非之而不顾非圣人其孰能之
　　象曰泽上有水节君子以制数度议徳行
　　水至于泽旡论江河雨露来则必受受则必合有符节契合之象故为节君子于此知示信于天下者岂止符瑞之一端哉凡日用常行若权衡若度量俱定为画一之数使民守而弗失信而不疑旡往而不合节制数度之谓也颁瑞于羣后而爵禄随之徳有大小行有劳逸不可不议九徳在位六徳有邦三徳有家如四岳九官十二牧各有所行之执事下逮庻民在官农夫耕获亦各随其差等是议徳行之谓也玩制数度议徳行二语知所重専在节尺寸寻文铢两斤钓升斗钟斛制一定之数比天下而合之若节节之不欺天子千里公侯百里伯七十里子男五十里附庸不能五十里为五等议徳行以授之天子介圭其下则颁桓信躬蒲谷为五瑞以信守之即符节之所自生也不察此实象仅以虚言节制则节而信之之谓何徳行奚待于议哉泽上有水仅言其虚受满溢而不言其合一之可信象疏而理浮矣
　　初九不出户庭旡咎
　　涣舟楫以致逺反而为节则不出户庭以自守初居泽下止而不动虽上有横流之及亦不受其推荡天下防防潜伏于下独善其身与物旡忤故为不出户庭旡咎之象
　　象曰不出户庭知通塞也
　　水流为通水止为塞初潜泽下止而不流知其未可往而不妄出不违时以自试静则生明水固然也
　　九二不出门庭凶
　　在下不为渊泉在上不能及物抱阳刚之才居中以自锢当有为之时闭门不啓安坐于门庭之内旡所往来旡所制作天下亦何頼有此人哉故凶
　　象曰不出门庭失时极也
　　天以时示人人以时合天不当出而出则将焉往当出而不出则将焉守二有济世之才际有为之时乃忘弃民物独善其身可谓失时之极　初不言节名物不及庻人二不言节畏名物之绊系
　　六三不节若则嗟若旡咎
　　三居泽上水之来者于斯防合水之厺者于斯减杀茍旡节之之术则盈涸不时或泛滥而旡归或倾防而不蓄其咎大矣三为内外之防泽之主也遇有不节则忧形于声色为嗟叹自旡不节之咎泽有不平之处则流而作声不节则嗟之象　上下之交等威最严其节稍疏则陵替僣妄之衅隙生而怨望者多矣此圣人夜以继日而思者也
　　象曰不节之嗟又谁咎也
　　夫以不节而兴嗟则自知所节矣又谁得而咎之
　　六四安节亨
　　四坎体之水流而入泽者也水流则动而不安入泽则静而安矣三四两柔上下相比而旡间如水之相就可合而不可离自然而然非由勉强安节之象也夫有待于矫柔造作者必多桎梏违逆之处安行中节旡不亨矣故其亨与卦辞同　圣人之制为仪文度数其所以能旡过不及者亦就人心之安者而设施之耳茍违其节则不安矣君逸臣劳父坐子立兄先弟后安之至也即此是节即此可通行而旡于是有俗儒焉重其所轻而轻其所重则有嫂溺不援礼食饥死不知安之谓也夫子曰女安则为之三年之丧所以齐疏而不锦饘粥而不稻顾其安与不安耳岂安之外别有所谓节哉
　　象曰安节之亨承上道也
　　五为坎主水之原也四承之而行非旡本者就湿润下安其故道旡假作为旡待勉强此安节之所以亨也即水到成渠之喻惟君臣合徳而后能
　　九五甘节吉往有尚
　　此当位以节中正以通制数度议徳行之主也其所创所述所因所革旡不合乎天理当乎人情故其为水如甘霖时雨施之而中节三千三百天秩天序行以和节以礼体舒而心乐稼穑之悦我口天下皆同故为甘节之吉然一代之兴必有因时之道权宜而得中即尚忠尚质尚文亦各有补偏救敝之思至于千古之民彛百王之损益其大经大防是可垂万世而不变则当斟酌于往者之所尚而得其尽善尽美矣何必悉出于一时之更易哉自此以后制议之圣人虽往而所制之数度所议之徳行传之于旡穷而莫敢改作中正以通为可乆也　坎之彖辞曰往有尚言水之行自有所向必放乎海也水出于山则甘五流而入泽藏艮象故云甘节然此亦必至于海则变而苦矣圣人知礼乐刑政未有乆而不敝者有治人旡治法其至论与　往有尚如行夏时乗殷辂服周冕舞韶乐取之往古所尚即为不易之定制后之视今亦犹今之视昔其尚往旡不同者
　　象曰甘节之吉居位中也
　　有其徳而旡其位与有其位而旡其徳俱不敢为制议之事五徳足以称其位因时而损益权宜而处中所以能恊和天下而成甘节之美　或曰履五当位与节五不殊何以在履则厉在节则吉也曰履五干体天上泽下君刚过而予圣人臣旡参賛之权节五坎体水泽同流君臣合徳予圣者厉合徳者吉位虽同而居之者异也况于礼大而节小品节易制礼难三代以下所行者节也何得云礼
　　上六苦节贞凶悔亡
　　人之动静语黙喜怒哀乐莫不有至当不易之规矩毫髪不可以出入者在茍不得其易简则皆视森严为桎梏畏仪文为烦杂矣有畏其持循者有失于拘谨者皆以节为苦也虽守正而不敢逾越而天空海濶反为之逼隘故凶校之放纵颠蹶者岂可同日而语哉兢兢自守悔可亡矣　夫克已则复礼威仪礼仪待人而行而皆中节原未尝以为苦区区于揖逊拜跪之末逐逐于事物多寡之微而不能先立乎其大者则动輙违碍而旡和乐至疏诞之徒有礼岂为吾軰设之言皆揽其流而忘其原也苟为有本动容周旋何在非礼时言乐笑何地非节以简御繁以一贯万何至于苦吾见后世议礼之儒引经之论每多胶固而不能通观其立言则正察其存心则君子然欲施之行事则必不可与之辨难则必刚暴而自用皆苦节不可贞者也　水非居上之物势必返下返下必趋于海而苦与彖辞同
　　象曰苦节贞凶其道穷也
　　节不能苦人人自苦耳道不能穷人人自穷耳上之苦节执守而旡权故不通不通则穷夫子曰穷则变变则通
　　涣以风行水上其所流通者散布于天下享帝立庙所以聚旡形之涣节以泽上有水其所泛滥者约束于制度数议徳行所以谨名物之节
　　【泽下风上】中孚
　　节所以昭信也示之以节而人信矣此中孚所以继节也为卦巽兑成象木根入土下滋于泽泽气行空上逹于木俱以虚相授受天下之事理莫神于虚人身之智力莫贵于诚虚则无碍诚则必通子云吾有知乎无知也有鄙夫问我空空如也舜好问好察用中于民皆虚之至诚之至也实则物而不化触处皆成罔象为君不纳谏诤为友不受切磋万物不能出入自以为是距人千里之外以妄为诚其伪极矣此不诚旡物也旡物者执伪物以为物而随事顺应之真物遯矣先儒以实释诚似是而非详绎中孚之昼与义即昭然若黒白矣上下二体相合正反相似兑转体为巽巽转即为兑盘旋颠倒虚在其中魂与魄交神灵内含如鸟之卵初上两竒象殻二五两竒象白三四两偶象黄黄有虚窍混混沦沦元气包藏母气外感孚伏时至然后甲拆初象伏二象黄白交襍三象各分父母之气而成质四象啄破卵殻五象鶵依母六象离羣各飞六爻之内为燕为鹤为爵为翰音亦取鸟象人为万物之灵以其有聪明知识也惟其役于聪明知识则不虚矣故往往与天违与物忤反不如飞潜动植随天所赋顺气而防旡聪明知织之用其身不能自主能与天通也至于圣人旡思旡为不勉而中不思而得还聪明睿知于天而不自执则我之耳目心思即天之聪明睿知也夫焉有所倚　易位为大过夫虚中则诚诚能动物故卵变鸟虚外则巧言令色以欺人故枯杨之梯华而不可乆古今亿兆所同之情及乎羽毛鳞介旡有间隔者
　　惟母之养子礼传心诚求之不中不逺夫寒暑饥饱痛痒燥湿母初旡意必于其间但视乎子之所宜虚心以求之未有不相近者茍先横已见实于胷中其寒暑饥饱痛庠燥湿有不拂戾者乎故孚之画则中虚象则抱卵意则诚求也惟圣人能万事万物立身与人莫不皆然不止于养子释氏之心本自旡老氏之旡生有致虚守静似乎苖裔中孚而实不同
　　中孚豚鱼吉利渉大川利贞
　　以风感泽泽止风动随其所受见为波纹而不可揜卦昼以四竒包二偶外实内虚外实则藏蓄坚固而元气不漏内虚则有感斯受而神明灵澈故为中孚孚之及物无意必固我自然顺应而不爽如豚为水畜风之将作也人不及知豚先时而鼔舞鱼为水产风之将动也泽未及觉鱼先防而跳跃风未始与豚鱼期豚鱼亦不必喜风之至惟虚相孚与天为防旡有不信人之孚诚能如豚鱼则吉矣木之浮泽亦犹是也刳而虚之何川之不利渉哉然尚恐气机流行聼天随化则以妄为常者不少必利贞乃可以云孚中孚中者从○从丨天体周旋上下四方旡不
　　覆帱故象圆圣人处天地间财成辅相使旡过不及故于圆内加丨而两界之以指其中今匠氏之规尺以求中颇能象之自小篆但取妍整以便结构而此事形意俱亡矣孚者从爪从子鸟之伏卵以爪按之昼夜转动使周围俱受母气古旡抱字以孚通用枹鼔即作桴鼔是孚即抱也转文谋切谓鸟子将离殻羽化而势轻也又转弼苖切谓鸟子啄破殻也
　　彖曰中孚柔在内而刚得中説而巽孚乃化邦也豚鱼吉信及豚鱼也利渉大川乗木舟虚也中孚以利贞乃应乎天也
　　合巽兑二体三四两柔在内而虚分上下两卦二刚得兑体之中而实实旡虚不灵虚旡实不显虚实相资变化出焉鸟孚其子心诚説之故能气入乎卵中为人君者能説以巽入乎民心则孚直化于邦国曾谓君民之不若母子哉豚鱼性属于水即能知风豚鱼岂有心乎人之信能如豚鱼之旡心而不爽则吉也大川最险人不畏惧而敢于渉者以木与泽相信乘虚舟而遇顺风又何惮焉巾孚卦昼以天包地之象九五阳刚中正旋转不息九二以刚中与之相应所以包含覆载使万物流行充足各与旡妄而以诚以正应乎天中孚之道尽矣
　　象曰泽上有风中孚君子以议狱缓死
　　泽上有风风来泽动其为狂涛浊浪非水之本性风使之然也君子于民犹是焉奈何其化民成俗不能胜残去杀至有狱之可议邪既原其故既得其情仪所以生之而不得则缓其死以全我好生之诚夫为人父母恩斯勤斯育子之悯斯惟疾之忧何忍致之于刑戮君子之于民何遂不如父母之于子鸟之于鷇卵也其相孚之仁茍若此何有于化邦　六十四卦大象之言刑狱者六噬嗑明罚饬法贲旡敢折狱觧赦过宥罪丰折狱致刑旅明慎用刑而不留狱见仁人君子用心丁宁反覆于此然皆以离明为烛察迨乎中孚其至诚恻隠有不专恃其明者以父母之情权生死之际故推及幽隠极于旡形如泽上之风非言语可想像者也
　　议语也从言从义义者宜者言语务于详尽使合
　　其宜也　缓绰也从糸从爰以手相援则急切以系素相援则情缓矣本作　　素从糸
　　初九虞吉有他不燕
　　虞有虑事详审之意故为忧虞有安乐欣喜之意故又为欢虞始能详虑终获安乐之吉立诚之初始孚之事时时慎患恐有意外之他变不遑宁居燕逸也初为殻守不可不固　鸟之结巢孚子不至深山荒野而宁傍人离落者畏蛇之食其雏也燕最近人可无蛇患其余诸鸟未敢与人驯习则须防蛇害不得同于燕之无事虞篆见屯三爻圣王设为虞人防守山林川泽防鸟兽于方孳使无毁巢破卵之害既以防善类即以其人除恶兽　它毒虫也象形石本他俱作它大过有它吝尚存正文上古艸居穴处多有蛇患故相问旡它乎以其隠形难见借为在彼之称俗赘虫　燕鸟也象形鸟之孚子燕为最劳春社来自燕代飞翔数千里啣土垒巢孚卵于南虑有它变小心畏惧秋社雏长复向北去以其处人堂室借为燕安燕飨之用
　　象曰初九虞吉志未变也
　　其志混然纯一旡有杂乱故为未变如鸟之方孚未曾变成形质
　　九二鸣鹤在隂其子和之我有好爵吾与尔靡之三四中存为魂二五外守为魄孚卵既乆魂魄相合鹤阳鸟其性喜隂恒宿水南山北以爻位推之二之子未能和母而鸣况母呼子应羽毛尽然不必鹤也夫鹤以声交而孕雄鸣鴜和子已在其中言鹤之在隂因鸣以感其子之化育已在和而应之之时矣自是之后卵为好爵惟吾与尔共引习之使彼弱翮可凌风而飞也爵小鸟靡引小鸟习飞之意
　　鹤从佳从　【古垧字】　象表识经界之形如后世坊
　　表之类鹤之为物大于众鸟翛然逺举于郊垧之外遥望而即知之常以夜半鸣声闻数里喜集隂处谓之隂羽老则声下而不髙近而不能尞小篆加鸟于义为赘　爵礼噐象形或作　指小鸟穴居之意爵之取象于小鸟以其节节足足可训戒也祭享大夫以上得赐爵因借为爵禄之用　靡披靡也从麻从非分麻为细缕其丝飞散披靡之意鸟鶵羽弱如麻丝不能髙举父母引而习之使至于乘风也非飞本一字详小过
　　声音之感至于成形诚之至也大传所以推及见逺加民若凡鸟之相呼哑哑唶唶不足以当此爵禄名位人君覊縻天下结巢抱子亦所以覊縻凌霄之劲翮
　　象曰其子和之中心愿也
　　隂阳之气化一时俱动故一鸣一和而成子其为中也先凝结于中心及乎感应相通乃得其愿
　　六三得敌或鼔或罢或泣或歌
　　兑泽以三为主巽风以四为主两偶相比三承四谓之敌相抗衡也四乘三谓之匹并驱驰也物莫平于水水莫静于泽然虚而不能自主一受风之激荡作为波涛能排空倒岳风息即止其静如故乘舟之人遇危则忧惧遇平夷则安泰盖曰泽得风为敌敌或时鼓而滔天或倐罢而为袵席当其鼓也或惊而泣当其罢也或忧而歌皆风泽之象如以孚子言则象成形而气血流通鼓则振翼罢则伤败而夭札所以动止不齐悲喜并至有泣有歌两体为上下之交兼取二体防合之义以其虚也虚则灵变而不可执一
　　敌仇也从啻言相诋也从支手相击也　鼔击鼓
　　从壴乐在县也从支指击之意借凡振动之用　罢遣有辠也从　从能才能之人而防于罗网则贳其辠而遣之曰罢借凡止歇之用又以能人而困于网罗其力竭矣转读为疲倦之疲
　　象曰或鼓或罢位不当也
　　以隂居阳直风之隧故动静不常悲欢无度
　　六四月防望马匹亡旡咎
　　风行泽上乃月满水盈之侯乘虚遇顺瞬息千里虽有超羣之逸足不能与之方驾而争先后也即履险而旡咎三四虽匹三泽体四风体泽不能自主风能主之故四独去而亡其匹风虽动泽何恋于泽哉鸟之孚子或逾月而成鶵或不及月而成鶵然大槩以一月为期鸟长则防相随而隂不相为匹
　　象曰马匹亡絶类上也
　　四与三类也然风能上而泽不能上隂从阳而上不系类而下马亡其匹独为超絶也中孚利贞在四五两爻三四两爻三四虽类而四五同体欲上附五自与三絶絶以刀防丝象絶丝为两段之形小篆省丝半体
　　复谐　作　而义反晦
　　九五有孚挛如旡咎
　　五为孚主故独言孚下应九二两刚得中共涵两偶二在下而靡之五在上而挛如为鸟子既成而出其情爱绾结不能相离牵系从母之象保赤诚求不中不逺自能旡咎五以阳刚中正有孚之至徳化邦如养子应天如信心天人合一而羣归之诚中形外可谓盛矣
　　象曰有孚挛如位正当也
　　君以孚感天下而天下以孚应之君民之情同于父子胶固维系不可解散非徳位允宜其孰能与于此
　　上九翰音登于天贞凶
　　孚至于上鸟鶵既长飞鸣已成各欲离散之时其防防爱育亦已稀矣弱羽髙飞本可忧危而况于声闻过情者乎礼传鸡曰翰音以鸡鸣候时鸣先振翼也其飞不及寻丈声则逺闻若登天然辅嗣曰音飞而实不从甚契不诚之防鶵以诚化不以诚守固所以凶也
　　象曰翰音登于天何可长也
　　鸡有翼而不能飞其为逹曙之呼彻于上下名实不相赴也声闻过情涸可立待何可长乆大过枯杨生华正与此同
　　【山下雷上】小过
　　有其信者必行之人信而后可行闗塞旡所阻道路旡谁何信而后谏信而后劳诚中形外故受之小过也山下雷上艮位东北时当大寒震位正东时当立春雷未可声而先所以为过然于时亦不甚逺月令之少差往往有之所以为小过雷之奋迅自重土而逹乎上其髙不逾五岳登防华之絶顶见云雨雷电悉出其下今震雷在艮山之上亦腾赴之小过者矣天地人物性情事理各有当然之极则谓之中不容损益益则过其限损则不及其量过与不及咸谓之过中孚往矣继之而来似过乎中然而不得不过者时为之也日月相推寒暑迭兴天之过而不留者也少厺而壮壮厺而老人之过而不留者也天地开闭一治一乱千变万化同归于尽旡有不过者男女感应歴吉凶悔吝得失忧虞至纷至頥必造于旡亦旡有不过者故大过为上篇之将终也自其既过而观之何事不为尘土何念不为糟粕又何物可以自守而为归根复命之用哉所以君子宁处身恭俭不敢务为髙飞逺举庸徳之谨庸言之信兢兢执持而精义入神聼其深造皆宜下不宜上也至于遇与不遇尤属外縁乃身世之偶然原无可期必于其间者卦取象于飞鸟三四両竒为身二五两偶为附身之翼初上两偶为附翼之羽二鸟之借以飞者其过亦在是故皆云飞鸟而皆凶二五得中俱有遇而不遇之象过祖不及君宻云不雨不遇也遇妣遇臣弋穴遇也遇者俱小不遇者俱大此柔得中而仅可小事也三四包于重隂之内俱云弗过是失位不中不可大事也　大过者天之时防小过者人之气数泽灭木者五常变乱山上有雷者百年飘忽　中孚取象于卵鶵小过取象于飞鸟伏乎既成翺翔逺去人生百年犹健翮腾空而过没世旡闻圣人所耻前言往行传之方册亦仅飞鸟遗音之入耳也六如之喻岂能及此
　　小过亨利贞可小事不可大事飞鸟遗之音不宜上宜下大吉
　　二阳局于四隂之间隂乘时而用事阳不足以有为但聼隂之动止是小者过也小者过则小者亨矣阴势过甚当知持守之道而利于得正毋以时驱运逼而遂其非即有所事亦可小而不可大为卦内止外动正洪范所谓作内吉作外凶用静吉用作凶凡事属内与静者必为小事属外与作者必为大事吉凶如此可不可燎然也小过从中孚而变翰音不飞声闻于天飞鸟行空遗音于下夫以太虚之广一小鸟过之不见其形但遗其音何其飞之疾速乎震动而上絶云霓负苍天恐力之不任反有危堕之祸是不宜也艮止而下邱隅蓊蔚林麓安闲饮啄得其时栖息有其地是所宜也吉孰大焉　天下焉有不可大事而获大吉者乎不过从宜上宜下而校之则宜下为大吉
　　小过解见大过
　　象曰小过小者过而亨也过以利贞与时行也柔得中是以小事吉也刚失位而不中是以不可大事也有飞鸟之象焉飞鸟遗之音不宜上宜下大吉上逆而下顺也
　　内外四隂其势方盛是小者过而能亨也君子之过以正而得亦以正而处惟有自反自讼归于内省不疚而已如日月之躔离时为旋转而薄食随之行而适逢其防虽圣人亦有所不免过而能守正者与时皆行乃天运使然非人力所能为也上下两柔居位得中然徳薄而才弱以之小有事则吉负刚健之徳与才者偏失位而不得其中君子而不逢时岂能有大事之表见乎观其卦画三四两刚合为鸟身二五两柔比为鸟翼初上两柔张为鸟羽有飞鸟之象焉鸟飞迅速遗音下闻茍得丛樾之可栖泊则戢喙敛翼不欲髙举以自取于困穷夫过而上上则凌阳为逆过而下下则承阳为顺宁为贬损不处髙亢以其知顺逆之理故也小过之时在国为君弱臣强在人为嗜欲深而天机浅非退然自处于不足未见其可也
　　非为反羽与小过之画相似但纵横结搆不
　　同借为是非之非因作飞以别之
　　象曰山上有雷小过君子以行过乎恭丧过乎哀用过乎俭
　　雷于地其猛烈之气及山之髙峻而尽矣山上有雷是奋迅而小过者也君子审乎此象知过以时行人不能免则行不敢傲宁过乎恭丧不敢易宁过乎哀用不敢侈宁过乎俭所以拘谨窒啬愿为自守之道不欲邀希世之功其时然也雷气上行山体下峙背驰而不相合上动下止君作而民不应皆不可有为之象
　　恭肃也拱手相对内有敬肃之心矣恭敬之人可
　　以共事故借为同共之用后人以其溷于借也加心作　以别之古恭共拱俱一字　哀闵也掩口以衣而哭泣乃临丧之容闵为往吊也　俭约也佥有众之义一人而为众人之事俭约甚矣
　　初六飞鸟以凶
　　初上为鸟之劲翮鸟之所以能飞者在是故皆言飞鸟初在卦下亦其所宜然小鸟习飞之始慿其弱羽而自陵躐旡不因之而凶也飞鸟之遭抟击揜捕旡不以此以犹因也夫阳刚之才徳神龙之变化初犹勿用况于隂柔况于飞鸟乎
　　象曰飞鸟以凶不可如何也
　　弱羽习飞而好自用小人处世急于见长而身试因之得凶是不可如何者也犹言旡可奈何之意
　　六二过其祖遇其妣不及其君遇其臣旡咎
　　二居三下视四为祖上应六五之柔是过祖而遇妣也卦象飞鸟二与五皆当为翼鸟翼两相比辅故为妣然四五震动动而上往二虽当过时中正而下止与三合体而相安附是不及君而遇臣也能守宜下之戒而行之以恭俭即时之过可得旡咎　祖有功而宗有徳过其祖则功业往矣妣虽比徳于祖而所行止阃内之政遇其妣则大权旁落矣国之贵者惟君不及其君则身旡可委贽道不可行矣臣仅奉令守职者耳遇其臣则将为乘田委吏抱闗系柝之徒矣此仅可小事之象也　过与不及皆不合其度惟遇则适相当不前不后也
　　祖始庙也从示从且且以陈肉祖庙特贵故当且妣殁母也从女从比母殁而迹其言行可比徳于
　　父也
　　象曰不及其君臣不可过也
　　不及亦过所以不言过而言不及者以臣不可有过君之义也
　　九三弗过防之从或戕之凶
　　以阳介乎动止之间而为艮主乃上下之防有其防则有所限量而不过卦画上下整齐二竒中处四偶外布旡搀越紊乱三与四为之界限也故皆云弗过然阳性上徃三有上六之应从其震动则灾害之至有不可测度者言从而上或将戕之也故凶　一竒横于二偶之上防之象内外上下交闗此限必不可逾越弗使过乎此而当立之防从人而徃其防决矣防决则内外上下各相变乱其为戕贼岂止一端防隄也从阜从方筑为隄防必度地势亘冈连阜得
　　其方向始能永乆不崩堕耳　戕从戈从牀牀为人凭依之处而戈矛及之祸患生于所不测也
　　象曰从或戕之凶如何也
　　艮止介乎震动不能自守而从人以防于上逆其凶当如何
　　九四旡咎弗过遇之徃厉必戒勿用永贞
　　阳爻隂位不用其刚与正为邻不遂其动屈于柔下能守其恭虽当过时而已旡咎人欲求所遇合不惜过分以致之或过骋其才力或过用其聪明而反失夫至当之道君子但以平易行之弗使之过而已遇矣其遇乃在弗过之内非有他也茍欲乘其震动之性徃而上进则至于危厉此必当戒慎者用行舍藏随时以着仕止乆速何尝固执君子为时受过亦所不辞及其更也光辉如故若自谓吾心之旡私守此而不变则过戒于贰矣勿用永贞乃改过不吝者与
　　象曰弗过遇之位不当也徃厉必戒终不可长也阳性上徃挟以震动其过也必矣何能弗过而遇之乎以其居位不当阳刚旡所施为故耳姑勿言其徃旡所之即有所徃终不可乆乆所以厉而必戒
　　六五宻云不雨自我西郊公弋取彼在穴
　　卦形似坎为云似重画之坎为宻云然寔非坎也故为不雨隂盛阳衰云倡而雨不和雷为旱雷山为焦土我西郊之民将不耕不稼矣公独忧之乃弋取隠伏在穴之禽兽以备凶荒夫君子之于禽兽张网犹开来归不杀仁之至也今弋取在穴者得旡取之小过乎特以忧民而至此　文王与纣之时不可大事而下顺五君位而云公以服事殷之象也小过为君弱臣强强而能尽臣道所以为至徳
　　象曰宻云不雨已上也
　　天油然作云雷声而雨随之今云盛而雨不应者雷已出地且过乎山上其鬱勃之气泄越逮尽隂阳不复和畅矣
　　上六弗遇过之飞鸟离之凶是谓灾眚
　　穷隂在上怅怅旡所适下应九三止而不进独翔天际欲求所遇合而不可得非其本然也特以自喜髙逺过之使然耳过之斯弗遇也鸟飞不息必离矰缴而凶其凶之道非灾来自外则眚作自内上逆之祸于兹并见
　　象曰弗遇过之已亢也
　　逞其六翮飘飖于上穷极而忘归宿弗遇其巢穴而过于髙亢也亢龙且悔况亢鸟乎
　　中孚之卦中虚虚者神灵之囿变化出焉故彖言豚鱼而爻言飞鸟小过之卦中实实者物而不化故彖言飞鸟而爻终以飞鸟也荘生鲲化为鳯盖窃取两卦反覆鱼变为鸟之意然在大易则平和典雅在荘生则诞而诪张矣易无所不备经生自弃之
　　耳
　　【火下水上】既济
　　人之徃来皆谓之过遇江河求所以过之之防是为济也大传有过物者必济指津梁舟楫而言有津梁舟楫为之物则必济矣小过之后乃为既济也上篇始乾坤而终坎离县象着明莫大乎日月水自为水火自为火两物不交未襍于用此天生之水火也下篇始咸恒而终既未济生人之用莫甚于水火水入釡甑以供调和火传薪木以佐饔飱两物相交皆失其本性此人用之水火也水本润下火本炎上逆之而为既济凡物不逆不能成金逆之以煆冶而后坚利木逆之以防尺而后正直土逆之以耕耨而后生人逆之以教诲以忧患而后操危虑深趋乎学问自乾坤以来歴世道之升沉人事之消长变易已尽始得此卦其爻位之整齐隂阳之迭应乘承之比合旡有善于此者其义不止于过渉而兼取于鼎烹道上而属火以肾为坎居下而属水呼以升肾之气使水上行吸以降心之气使火下伏成烧炼之功烧之坚则存之乆形虽可坏神不可坏即金丹圣胎也然其为道必断絶人事一念不起方能致功陈图南无极图全然明此义防竟于此卦毫无绾合圣人之身配乎天地天地交而成泰水火交而成既济天之中气交于地地之中气交于天一上一下旡有间隔不以呼吸为升降不以烧炼存形神不以偏静用功力不以造化私一身正已而物正尽性而参天地岂区区尺寸之养哉　卦虽为既济爻多不济之义惟初最先得初吉之道势为可济然曵轮濡尾亦为将济未济之时二丧茀须待得茀而后可行三逺伐力惫而后得济四衣袽以虞乱五杀牛不如禴祭是济有不安于济者至于上之濡首则既济反为未济矣正终乱之谓也天火位原在上地水位本居下其气一交为暂而不可乆故泰之六爻不言泰既济之六爻不言济也
　　既济亨小【句】利贞初吉终乱【小句】
　　水寒火燠火燥水湿不能相容反其性而颠倒之则能交助而成功故为既济夫江河两露之水行乎地太阳木石之火丽乎空神全而气厚取之旡穷随在各足及夫既济则一星一勺鼎烹之水变易而不灵薪传之火熛烈而就烬虽于人用为大而水火之所亨亦已小矣然而刚柔得宜隂阳不愆卦爻固未有正于此者二象各司其职以显功用其于初也可云吉矣水火有生生之原岂能乆聼其矫揉竒偶隂阳气化不齐六虚周流爻位变迁必旡长圆满而不参差者终必至于错襍零乱归于自然而已
　　既济既小食也从　谷香可扱食也从无饮食气
　　逆也小食则气顺矣借为己事之用谓食已而事毕也济从水从齐齐象禾麦之秀原本稍髙后者稍低二指畦与地也日至之时旡不悉熟物之多而画一旡过于此故为齐也茍逢旱干其吐穗结实或有愆慝水至则又均矣禾麦之成功得水乃济也借成事与渡水之称为卦排列整齐有齐之义晏子云以水济水谁能食之则济有调剂之义水上火下得烹饪之用皀与齐又咸有五谷之义故九五以杀牛禴祭为象未济上九以饮酒为象
　　彖曰既济亨小者亨也利贞刚柔正而位当也初吉柔得中也终止则乱其道穷也
　　既济之水火失其天性矣彼为用于人间而无不借之者流行虽广而亨之道则小也立位成章自有隂阳之分六画之刚柔悉当其位所以云利贞也初吉者二柔为离主居得其中上应刚中之五以火熟水水受其济火有其功元首旡为股肱竭力得明良喜起之象茍终止于是将水涸于焦釡火灭于漏溢洪荒不能为文明唐虞不能为夏殷变易时中之道安在也止即乱矣恶其穷而不变终于穷也终止穷俱尽之谓六十四卦尽则复来旡穷尽终止之事未济则事之始矣
　　象曰水在火上既济君子以思患而豫防之
　　水火地易其性变矣然水得火则寒者燠火得水则燥者润交相为用而既济者也君子观于斯象见其相因之如彼而相克又如此居上而临下则水决而火灭水涸而火炽则失职者受制于人是相用之时已伏相害之机思其患之必至而豫为之防庻不至于终乱　人类交逰互相为用倚为耳目手足及其真性见不止尔为尔我为我凡平生之残忍刻薄可以施于至亲宻友者不遗余力辅嗣云同舟共济胡越何患乎异心投戈散地六亲不能以相保嗟何及矣是以贵防患于未然　卦义与革相似何以革不言患盖兑为西方之卦象泽而属全泽能胜火火亦能克金循环相制旡偏强之势又泽虽居上有金为之釡其象坚固水不能决而向下可以不防兑离二女生而志不同其患易于觉察坎离中男中女情本相交未见其患何为而防故患必思而见防必豫而固
　　初九曳其轮濡其尾旡咎
　　坎为轮离为牝牛以牛驾车曳之而行牛善渡水惟出其鼻则不溺矣今曳轮而仅濡其尾于济乎何有是以旡咎　水在下则深而险在上之水臯原平陆之浅津耳不必乘舟而渡深厉浅揭亦已足矣况车载而往其安逸已甚　曳轮曳之使行也先儒俱作止而不进则与舆脱辐旡异又濡尾不指牛而指狐岂人驾车时有狐并济之理
　　轮有辐曰轮旡辐曰辁从车从仑轮以木齿比集
　　而成仑之意也
　　象曰曳其轮义旡咎也
　　乘舆而济水不深险可知义当旡咎
　　六二妇丧其茀勿逐七日得
　　卦之所以成既济者以二济五也离中女以柔居隂皆妇之象妇行以茀为之蔽诗所云翟茀以雉羽饰之簟茀以竹为之也丧其茀则不可行矣如欲逐之则何所适从且止而勿往彼男来下女至于七日而自得矣既济反为未济阳来居二之象　火之迁就离其母而后得所依归火将往而属水女将往而议酒食火有灰烬为之防卫而后可去妇有竹革为之茀蔽而后可行　震二勿逐七日得雷声一去无迹反而为艮则止不动矣此爻勿逐七日得火光闪烁旡定往而居上则得其本然之位矣
　　茀道多艸不可行为茀从艸从茀道路多艸歩履
　　窒碍行皆弗戾也借为妇女之车以障蔽其后者谓之茀顾思义妇女无逺出之礼行皆艰涩弗其常性也
　　象曰七日得以中道也
　　坎离行乾坤之中道互为上下而其中不失如星曜各旋而枢极不动二丧于离即得于坎
　　九三髙宗伐鬼方三年克之小人勿用
　　当水火交防之际其为搏击争鬬何待于言九三以阳刚足胜其任然用火敌水而居于其上为力难违天时逆地理拂物情以挽日昃之离成中兴之治岂一朝一夕所能办哉故为髙宗伐鬼方三年克之之象古今有国家者生忧患而死安乐戡乱之君能克难于危亡恒骄防于安逸泰之转否既济之反未济倐忽耳惟小人勿用而其功始可保盖爻之左右皆隂下有以熏灼其耳目上有以浸润其肌肤不可不思患豫防也　髙宗殷圣王武丁鬼方幽州也晦庵以为荆楚引诗殷武奋伐荆楚为证于象不合夫北髙南下北幽南明北水南火人所共知者三以下卦伐上卦以明适幽以火克水其象显然后汉西羌传武丁征西羌鬼方是也商颂曰自彼氐羌莫敢不来王盖北方刚劲南方柔弱以北而趋南易以南而徂北难然而圣王之于天下岂斤斤校力之强弱乎邵尧夫天下将治地气自北而南将乱自南而北其言非通论也　师上亦有小人勿用足见兵革之事圣人所不欲闻其败负不必言驱生民之性命殚国家之财用而胜之及至成功其忧方大夫外患既除内祸自兴肘腋之小人甚于敌国之戈矛故于既安且寜则戒之　武丁中兴殷业再世而及纣自三阅四至五东邻杀牛鬼神不享殷命絶于天之象西邻禴祭受福周徳日新之象爻言小人勿用预忧其为乱阶传言惫亦审知其元气伤残也以火变水与革命之义同
　　象曰三年克之惫也
　　夫以髙宗之圣仅克一鬼方何至三年之乆逺乎然用离火以克坎水非天地自然之势虽以仁伐犹且暴露其师旅疲罢其筋骨可谓劳惫矣兵可妄用乎
　　六四繻有衣袽终日戒
　　水欲下决火欲上燎四当其冲正多惧之地虽处髙位而服有采缯其心不敢便安恐事起仓卒佩玉长裾不可以应变豫有短衣以防患自朝讫莫终日为之戒备繻缯采也袽短衣也如身之服短小称身便于作事先儒以袽作絮或作帤指为敝败之绵帛用以塞漏既嫌于改易经文复与象不合夫火上已温之水非可泛舟者也安得有波涛之险而备败絮以塞穴耶不过言水火倒置如大象之防患
　　繻缯采色从系从需采色俱需染而后成袽篆阙
　　从衣从如当是称身之小服
　　象曰终日戒有所疑也
　　位至于四水火相交成既济矣尚何终日戒乎盖疑人为不能以胜天利用不可以乆居治安不可以长恃也
　　九五东邻杀牛不如西邻之禴祭实受其福
　　水火以供鼎烹莫重于祭祀五以刚中为坎之主得二之柔中离主以为应相须以济者此也天下治安声名文物礼备而乐作东邻有杀牛之盛举然而黍稷非馨明徳惟馨顾问主之者诚敬何若耳如仅以制度威仪循其旧典反不如西邻之禴祭用物虽薄而诚敬昭格乎鬼神实受其助祐之福　祭以明济幽福以神济人相须而济之意　东邻指日出而言西邻指水原而言亦暗借殷周之象不忍斥道之也
　　象曰东邻杀牛不如西邻之时也寔受其福吉大来也杀牛之祭在东邻可以云盛然时已将去岂能以文节之繁挽天心之鉴注西邻之禴祭又何足贵而时则方隆所以不如也与时消息天且弗违受天之福何吉不臻故曰大来
　　上六濡其首厉
　　濡沾湿也既济之水无深险之象何至于在上者而濡其首上居既济之极火熖猛烈水汤腾沸其气越于上沾湿于首如人之饮食奉养使其面目润泽此非粹盎之徴居使之然也必至于危厉
　　象曰濡其首厉何可乆也
　　濡首之厉以既济为成功不虞其终乱治乱相倚往来无端目前之适意何可以乆留　门以水火既济可致长生圣人言何可乆正与之反背是彼之水火非我之水火也学易者不可不知
　　【水下火上】未济
　　既济则人情安逸不复有为而易以此终是穷尽无所事也物岂有穷尽之理乎传曰物不可终穷受之以未济终未济居易之终必思所以济之事复始矣既济之火薪传者也其火易烬既济之水鼎烹者也其水立涸皆终穷之物也未济之水江河也其火太阳木石也性生生而体变动用之不竭取之不尽皆旡穷之义也日躔不与分至同行晦朔不与节候同交昼夜不以子午平分皆旋转无端消长互用此所以知来藏往生生不息也然则何以又曰男之穷也物穷者穷而终男穷者穷而始穷未有不始不穷亦无所见其始也既济上水下火水将流下火将就上相合之际比宻无间未济反之上者自上下者自下虽相磨荡隔絶而不通其象各见于三四两爻之介既济伐鬼方戒衣袽严其疆界不令有所侵夺也未济渉川伐鬼方除其梗塞不令有所背叛也未济非不济也水火各居本位待人而济坎离得天地之中水行地中西原而东放火行天中东升而西沉既济乃咸池浴日毕事晏息之时未济为日出榑桑万物动作之候昨日之莫气得所休养无不悉洗其旧习而方新之朝气更明心为火洗心正所以明明徳也天下之生息必始于湿湿热者水火之防微滑滴
　　不枯即为郁蒸郁蒸既乆必出为润泽在天地则谓之氤氲在事物则谓之醖酿旋相克而旋相生变化无穷寔兆于此以显天地之神功成男女之大用以未济终终则又始示无穷也　水火背驰欲济甚难初二两爻止成既济初一爻之象用力多而成功少也三当隔絶之地水性润下随之则终于不济利渉是逆之使上也四火体炎上未能振起在下之物惟震动如雷则隂火自下出五为日之中正照及万方至上则水又受火之气薫蒸而为酒未济复有济之用矣
　　未济亨小狐汔济濡其尾无攸利
　　既济之亨以人用言故小未济以水火言各安其位自然之性无所拂逆是以能亨狐性善疑能济水而不能浮渡必俟冻合水涸然后敢行其尾长大稍有沾湿则退却而不敢前小狐则迟疑更甚何望有成故云无攸利卦反既济而来一治一乱未能即济天下大有为之人临事敬慎而不轻试多谋而善防未有进而复疑疑而不果者正以为未济之象　或读作亨小为句与既济同其如彖传释句何汔水涸也坚冰临河与涸相似详井卦　狐貍同类埋兽之属多夜行昼伏坎水在下本其所惮又有离日当空决旡敢济之理盖极形容其未济也为卦刚柔六爻俱不当位上下二篇惟此一见有难于成事之义故取象亦求其甚难者
　　未从木加其枝叶象繁盛畅茂之形指其未有
　　成实之事六月为未辰禾黍尚有待而收获借为凡事将成不即成之称又借为不可必之辞济见上卦狐妖兽也鬼之所乘从犬从其形畧与相似善
　　藏其身匿影不见如之藏于叶下也能为灾祥其产多在北方河水冻合伏冰上聼无水声见有车马之迹然后敢渡其尾长大惟恐沾湿行必揭尾物之多疑最不能济事者
　　彖曰未济亨柔得中也小狐汔济未出中也濡其尾无攸利不续终也虽不当位刚柔应也
　　既济之初吉以柔得中反而为未济其中仍在虽有往来上下之殊所得无改其能亨者以此当汔而济本非艰难之事以小狐处之迟疑畏缩未能即出险中至于濡尾而无所利则惟有退匿不果而已安能续往而终济乎三隂三阳无一当位其能任事而克济者非一人敢独擅刚柔相应必因辅佐以有成不至于终不济也　既未济刚柔亦皆得中何以俱畧而不举独两言柔得中乎盖既济以火熟水水有借于火火旡求于水济之之权全在于二离照行空人民快覩二之刚中乃为上应之臣日之下熯者广水之上蒸者微也然五非二亦不能自济君臣恊力功归于君亦是常道
　　象曰火在水上未济君子以慎辨物居方
　　火本丽空而炎上水本行地而润下各安其位无有交错不相和合未济之象也君子体物而得其性察方而知所安物至多也分羣而处不至于陵乱方至异也聚类而归不令其搀越天下夺伦犯分之祸俱由辨之不明居之不宜则自相杂扰并育不害并行不悖极其纷頥自有条理君子于此不可不慎慎则物情方向因其自然不假矫揉而已得之矣火外明水内明俱辨之象　辨当用　为是详履卦
　　初六濡其尾吝
　　幽隠在下伏于水际观望迟疑濡尾而退然犹愈于冐险冯河者矣仅为羞吝而不至于凶
　　象曰濡其尾亦不知极也
　　狐之求济必于水涸冰坚之时初临水涯而遽濡其尾亦不知其所究竟也极终也即不续终之谓坎水内明宜知然知在二而不在初
　　九二曳其轮贞吉
　　水之行地乃其正位二为坎主习险之人磨砻世故老成坚忍非畏险者比也居得其中上应明照之主当未济之时思所以济之之道乌可观望而不进下同于濡尾之初哉故曳其轮而使之行将往乎上以求济然而未能即济有乘舆以待渡之象任劳不避固守其正而吉也　乘舆止可施于浅津水险必须舟楫未济之象也在既济曳轮濡尾俱在于初今分属二爻其故何也既济之时水火气交为力易初为之而二享其成未济之时水火异性用功难一人之事二人协助而始就
　　象曰九二贞吉中以行正也
　　在险之内曳轮而往似果于行二得中以行之无有不正者虽不当位而得贞吉　夫子于此言行益信曳之非止先儒以隂爻隂位阳爻阳位为贞反是为不贞六十四卦唯未济有三贞吉而六爻全不当位因知其説之未然
　　六三未济征凶利渉大川
　　当内外之交上下背驰而不相亲就中成隔塞其使之然者三与四耳四离体能下照三坎体不能上滋故未济独见于三水性润下滔滔不返若随之而征波靡狂澜何所底止是未济终旡可济矣安得而不凶当济世之任者利在挽其日下之势或絶流而渡或逆流而上渉大川而出乎险则未济者庻乎有济三当其介水之隄防不可不勉　先儒疑既云征凶又云利渉令人何所信从正疏加不字于利渉大川之上晦庵言但可浮舟不可陆走俱执滞胶固以辞害意由于不能观象
　　象曰未济征凶位不当也
　　以隂居阳质柔而好刚位不中正恐不能挽穨波而有济
　　九四贞吉悔亡震用伐鬼方三年有赏于大国
　　丽薪之火反归于上虽飘荡而不焚暴露而不烬以得火之正道故吉也向所谓豫防之患衣袽之戒其悔可亡矣四以阳刚之才去下而隲上彼降者聼其自降我升者任其自升乾坤之内不已成隔絶不通之象乎乃用震动之气赫怒以威天下往我鬼方慿离明之所照下烛其幽隠比及三年彼裔土之人既仰维新之化使五服诸侯其朝贡以时而所以宴飨锡赉者亦有其道有赏谓燕飨之礼锡赉之物大国谓五服之诸侯　四以在上之火欲克在下之水无可施其力当用龙雷劈雳之隂火从地而升则水气复薰蒸而上往使逺方之不贡不廷者无不朝宗于天子否塞之象至此尽通　既济而穷兵幽逺恐有黩武之嫌是诸侯之朝聘防同本无失职也未济而讨不用命正以养作新之气使公侯伯子男相观而化成先儒解释大国俱不甚通畅不知如开国承家之例而赏功臣以大国乎又不知言大国之君当有赏于征伐有功之臣也然二者之中皆于上下不交为未切惟裔土宾服诸侯顺从为与象合
　　赏赐有功也从贝从尚功为国家之所尚而以财
　　物赐之自无滥予之事
　　象曰贞吉悔亡志行也
　　以明制险以上临下使乖异判隔之世可以相亲而相就则在我之志亦可通行而无阻滞矣天下之壅蔽即志之壅蔽也逹可行于天下君子之志方遂
　　六五贞吉无悔君子之光有孚吉
　　五为离主明丽于中天居火之正位贞明而吉何悔之有大君之照临普天之下何所不见而独有承受其光能与君子相应而相孚者则在九二二为坎主水映日而生采月望日而生明其孚信之不爽可因此而得彼是二孚其光而亦吉　火上水下其形不交波澄日朗光采焕自朔而往月逺于日光华映射水之与月其气无不孚应于日然皆以火孚水故彖传独举柔中　四以才能之近臣佐五虚明之共主君臣附丽以相济其光照于天下故贞吉同悔亡无悔亦同震用者奉天子之威灵以伐不宁也与髙宗之自伐者异四已定乱而五始成文徳之治为君子之光制礼作乐黎民于变
　　象曰君子之光其晖吉也
　　爝火希微隂火青荧岂能有所映唯其为君子之光则丽天而逺照沐其余采者独灿烂而成晖清扬澄澈不可掩抑且又因之而获吉
　　晖象日光四射之形唯注于水则采色特异故日
　　出日入其光射于海水映为五色云霞俱昼夜所无者月为水之精亦映之而成明小篆　晖从日从军指军威之盛日光照耀于甲兵此西秦之俗书于义无取
　　上九有孚于饮酒无咎濡其首有孚失是
　　周礼有五齐禾黍初酿而未加水者也愚谓此即济字不加偏旁遂混其声音耳因齐而取象于饮酒未济之终有将济之理此可信者也待时而至如需之宴乐而已禾黍既已成齐俟水即为酒矣不甚艰难也故为有孚于饮酒而无咎然酒之为物托体于水禀性于火能乱人之心志而改其面目稍弛敬畏之意则薰灼于首者若濡染之变易人生之谨愿诚信皆为是而此失是也指酒而言　酒质水性火一物而具坎离之象水上升之气弱酒上升之气强未济欲其既济既济恐其终乱未济之终将济先以为戒上九之饮酒非有失也已无咎矣圣人恶酒之防溺以濡首失是状酒之恶徳周公酒诰言酒之丧徳伐性祸国亡家腥闻于天丁宁反覆六七百言而此爻以二语括之其最难于摹状者有孚失是盖酒能浇醇散朴令愿者狂怯者猛常一所有之孚俱失于是盖周公目覩纣之酗滛殄灭于系易之终复申其戒先儒释下句馍糊不明未有当者大抵谓易是象
　　聼其句字零星不能接续贯穿一句自为一义一字自为一义成何文字以愚意读之未有不一气聫络者六经尚书极为古奥太易尤加简錬其血仍在因惮于摉索视为碎金防璧岂其然
　　象曰饮酒濡首亦不知节也
　　酒以祭祀取其气上升以养老取以和血脉以燕飨取其洽宾主皆有济义然犹绘饕餮于彛罍想节足于巵爵而不敢纵茍至于濡首以狂药翳其离明诗所云彼昏不知也则仪文节度尚何在哉离火外明宣知其光在五过中反暗
　　初上于一卦之中自为首尾及其往来又复为首尾九阳也阳贵在下则乘舆在上则饮酒六隂也隂贱在下则濡尾在上则濡首别无表见　二五往来为离主离明在下有遮蔽之嫌其光不逹丧其茀将升而上之兆也升而上则为君子之光无逺不及　三四俱离体用明以破险其徳同其位异三之用伐恶其有侵凌之势鬼方隠然自视为敌国故克之而惫四太阳上丽鬼方下伏但讨其不廷不贡天下俱懐徳而畏威　四三俱坎体水之防限也在四虞其决在三忧其防能衣袽以备既济自可当未济而渉川九五处其丰盛则杀牛以祭九二当其穷约则柴
　　车而行素富贵素贫贱者也既济如有殷之成事髙宗功业已往纣恶贯盈天命不佑礼文虽备百神不享周徳将兴虽未得偹物以祭鬼神歆格寔在此时未济如有周之惟新濡尾曵轮以始事渉川以挽狂澜洗旧习四五两贞吉是已经定鼎震用伐鬼方是周公为相灭国东征六五冲主制礼作乐光辉逹于四表兼三王法百世者也上则治定功成恐后王之失徳与酒诰之意同其所以望后人之损益者正是旡穷故咸为未济夫子曰易兴于殷之末世周之盛徳既济未济居易之终象更明显












　　周易象辞卷十七
<经部,易类,周易象辞>
　　钦定四库全书
　　周易象辞卷十八
　　余姚黄宗炎撰
　　系辞上
　　伏羲作易止于画卦有名无辞文王作彖辞系之卦下周公作象辞系之爻下皆称系辞此则孔子学易得诸心而见于言论者后人亦称之谓系辞内有子曰者大约为门弟子所记载后儒作上传下传以别于文周今从古本
　　天尊地卑乾坤定矣卑髙以陈贵贱位矣动静有常刚柔断矣方以类聚物以羣分吉凶生矣在天成象在地成形变化见矣
　　圣人作易俱因造化之自然絶无勉强布置于其间易未作则大道散殊而森列易既作则两间之至理俱可于易中求之也圣人观天之髙地之卑而为干为坤从此定矣阳气轻清而上浮地质重浊而下坠卑者在下髙者在上陈列于日前圣人因之而序贵贱之位矣凡阳皆动凡隂皆静是其性体之常画为竒刚偶柔可决断矣南北东西方位不同气类相近或自此而之彼或自彼而之此虽异地能相聚飞潜动植所赋有别羣居一处或相慕相说而来或相背相叛而去虽始合而终分散各止而不相与则无得无失类聚羣分则有得失之可徴吉凶因之而生矣县象于天者气有迁转赋形于地者质有进退形象互有升降自有之无自无之有变化从此而现矣天地自然之道圣人悉取而着之卦画尔
　　是故刚柔相摩八卦相荡鼓之以雷霆润之以风雨日月运行一寒一暑乾道成男坤道成女
　　既有刚柔则刚与刚相摩而成纯阳之卦柔与柔相摩而成纯隂之卦刚与柔摩而成阳襍隂之卦柔与刚摩而成隂襍阳之卦于是天地雷风水火山泽各以一贞卦在下而为主逓加八悔卦而居上八卦辗转相荡每卦各成八卦也孰为振作兴起鼓之者则有雷霆孰为滋枯湿燥润之者则有风雨日照于昼月照于夜运行不息冬至月近日逺为极寒夏至月逺日近为极暑道以生成而言干为父得其一体为长中少男坤为母得其一体为长中少女在诸卦之雷风水火山泽皆乾坤之雷风水火山泽在隂阳之男女皆乾坤之男女也
　　干知大始坤作成物干以易知坤以简能易则易知简则易从易知则有亲易从则有功有亲则可乆有功则可大可久则贤人之徳可大则贤人之业易简而天下之理得矣天下之理得而成位乎其中矣
　　六子皆乾坤之所为六子之弛张阖辟皆乾坤之所转动佀乎为之主者艰难而繁襍乃干则知其大始絶无事事万物之气机有禀有受莫不资乎此也坤承干之始絶无更端不过因所已然作成其物物大始不容有为成物不容他造干知随乎物是以易为知也坤能随乎干是以简为能也品物幽深险逺求之于难则无一可知者惟易则易知尔庻类纷纭错襍求之于繁则多不可从者惟简则易从尔易知则天下之性情悉合一而有亲易从则天下之作用尽归向而有功亲如父母固结而莫之觧散为可久功如帝王周徧而无所缺防为可大贤人之法乾坤则效其无息不已而为徳则效其博厚无疆而为业自不在于艰难繁襍无为而始因民而利亦止易简而天下之理得矣得其理则天地易简贤人亦易简故参天地称三才而位乎其中矣　古今学问功业无逾易简君子不多一贯忠恕无知空空皆易简也教之孝弟省刑薄敛惠而不费治天下可运于掌皆易简也怨欲不行则难博学多识则繁博施济众则难每人説之则繁贤人徳业本诸乾坤在此不在彼也右一章
　　圣人设卦观象系辞焉而明吉凶刚柔相推而生变化是故吉凶者失得之象也悔吝者忧虞之象也变化者进退之象也刚柔者昼夜之象也六爻之动三极之道也是故君子所居而安者易之序也所乐而玩者爻之辞也是故君子居则观其象而玩其辞动则观其变而玩其占是以自天祐之吉无不利
　　伏羲观天地六子之象设为八卦文周因其已设之卦观彖象而系之彖辞观爻象而系之爻辞象中虽有吉凶俱隐藏而未露系以辞焉始判决而明之使吉凶无淆惑也吉凶于何而见盖以刚柔之画迭相推移生生不止而变化出焉夫吉凶非仅言祸福得其理则吉之象失其理则凶之象也未至于吉凶则有悔吝忧其不慊于心虞其有媿于己之象也卦爻之来而变往而化即一进一退之象也刚者阳明柔者隂暗即为昼为夜之象也四者之象具而周流于六爻迁转不息故曰动动而无穷三才各臻其至极之道也学易之君子终身居处于其内心安理得乃易中秩然之次序也心与易通欣喜不厌反覆推详乐而玩之则爻之辞也故君子当平居之时混然无所专属纵观其全体之象而厯玩其二篇之辞当动作之际确然有所法则观其一事之变而详玩其在我之占君子动静无非易矣易与天合故天祐而吉无不利　读此章知象占之不可分卜筮乃其余事也右二章
　　彖者言乎象者也爻者言乎变者也吉凶者言乎其失得也悔吝者言乎其小疵也无咎者善补过也是故列贵贱者存乎位齐小大者存乎卦辨吉凶者存乎辞忧悔吝者存乎介震无咎者存乎悔是故卦有小大辞有险易辞也者各指其所之
　　自始至善补过释系辞之文自列贵贱至终皆玩辞之道彖为全卦之象主统体而言爻为各爻之变主一节而言其云吉凶谓事理之得失其云悔吝谓未有大害而小有疵病其云无咎谓善于补救其过彖象即卦爻变即位爻分六画上贵下贱列于位中卦体内外彼此交合齐其小大自见一卦之义齐者参差大小整齐而画一之也辨别吉凶存乎卦辞爻辞之内明白而莫可掩忧悔吝之或成则存乎几防之介咎每在于苟安亦得于轻忽能震动警惕以自媿悔何咎之不去乎隂阳偏胜卦因之而有大小大小之分治乱攸闗辞因之而有危险平易之不同圣人所以系辞者各指人所当向往尔之往也
　　右三章
　　易与天地凖故能弥纶天地之道仰以观于天文俯以察于地理是故知幽明之故原始反终故知死生之説精气为物游魂为变是故知鬼神之情状
　　此赞易与天地无间圣人神化原与天地无间故能作易也夫易为卦爻象辞实与天地以凖则也如天地无易为之凖则其气化万殊品类繁赜何所条贯惟有此准则故能使天地之道弥满而无罅隙纶绪而不混淆莫载莫破充足分辨皆聚于易矣其作易也仰观县象于天日月星辰风雷云雨皆谓之文俯察成形于地河岳山川原隰都鄙皆有其理天象之躔次迟留时若恒若地形之髙卑险隘沃瘠迁徙明者易见幽者难知知其故而幽明莫可遯也人之始非倏然而来也其未始之前防特气质无丽即恍恍忽忽之灵明亦何从而降禅原之而究其所以始人之终非溘焉就灭也其将终之顷防特五官百骸莫可寄托即千变万化出有入无之智慧亦何从而觧散反之而穷其所以终故知生有禀受非虗生死有归着非浪死是知死生之説也精乃气之所聚气乃精之所行凝结而为物自无而趋有必神灵自为主宰所以各尽其用魄附精魂依气合而不可见及其离也捐精气为臭腐而营营然游于太虗者轻清之魂也魄可臆度已与精气而俱去魂不可测识是为变而莫穷圣人所以知鬼神之情状也两间之成形成象皆有精气即皆有鬼神不专指人言也人特其大者尔其观察原反为物为变俱备于卦爻不逮他求者
　　与天地相似故不违知周乎万物而道济天下故不过旁行而不流乐天知命故不忧安土敦乎仁故能爱以易为凖则而测量天地如以规矩成方圆不患其不肖是相似即肖之谓也不似即有违背既已似矣岂复有参差而违背者乎其智足以周徧乎幽明死生鬼神而无一毫之遗漏且为财成辅相之道以济天下使有余不足悉得其中而不过济天下岂有一定之法执中无权或不可行必旁通曲尽以行之又不流溢于时中之外审时识数心与天防神与命契和乐冲容知觉明显得防屈伸无足以撄寕而不忧内无怨尤在在自得随土可安俱以培飬其元气而敦厚夫仁心视人物为一体而能爱庸人昧于事理行多窒碍怨天尤人不安素位居身戚戚与人乖牾不智不仁惟学易则庻乎可免矣
　　范围天地之化而不过曲成万物而不遗通乎昼夜之道而知故神无方而易无体
　　易何以能如此以其大而言则范围天地之道而不能过乎其外大莫大于天地易为之型范围绕不见髙明博厚之无穷而卦爻象辞之可尽也以其多而言则曲成万物而絶无细微之遗漏多莫多于万物易为之委曲成就不见灵蠢洪纎之繁乱而卦爻象辞之简约也盖以易兼贯乎隂阳往来之道而主宰之也通谓兼贯昼夜谓隂阳往来知谓主宰也其流行变化神妙莫测在在皆是而无容执着岂方所之可求其屈伸进退变易无端非虗非实而莫能指定岂形体之可拘乎夫流行坎止皆役役于隂阳之气化而迁转于消息盈虗之数惟有方以限之体以滞之也神无方易无体幽明死生鬼神不能维系知幽明而不隔于幽明知死生而不间于死生知鬼神而不诬于鬼神所以准佀范围天地天地即易易即圣人也　章分三叚皆以易并天地为纲领首言准天地混茫有准则斯可度量矣次言似似则易与天地不二矣终言范围范围乃陶铸约束之称天地有过有不及得易以裁成辅相而天地始归于无憾其次第粲然皆以易言也夫子系辞俱以学易而作阐卦爻象辞所以合乎天地隂阳之故絶非推开卦爻象辞专论天地隂阳者故毎章多提易字后儒言易以易书为语言文字惟恐人落于形迹徧扫除卦爻象辞专论天地隂阳犹以天地隂阳为名物更舍之而论理其志愈髙其说实背于夫子矣夫天地隂阳之道羲文已决其奥于卦爻象辞夫子不欲増其所禾备非不欲备也引伸触类可不必备也因其已明之卦爻象辞而求天地隂阳正大深微尽得于此茍进乎此而为进上乎此而为上吾恐贤于羲文周孔者不在二氏而在圣人之徒也
　　右四章
　　一隂一阳之谓道继之者善也成之者性也仁者见之谓之仁知者见之谓之知百姓日用而不知故君子之道鲜矣
　　天地之道不外于隂阳圣人作易所以尽隂阳之能事两间无处非隂阳诎信往来动静阖辟交错而不止若道路然则一隂一阳直谓之道矣隂阳之道降于天授于人物天与人物相接续交闗之际为继混然元气之授受纯粹精微莫可形容但可云善也此善非有对待与善恶之善不同盖从无能名而强名之尔既禅于人物遂有禀赋而一定为成已离乎天形质各具遂生含灵散不可合者则云性也此皆一隂一阳之所化育无迹象可拟就夫得慈受温和之气多则为仁者仁体所见即谓之仁不见一隂一阳也得清明澄彻之气多则为智者智质所见即谓之智不见一隂一阳也至于百姓起居隂阳之中日以为用而不知谁为之者仁智已遗其全百姓竟迷所自君子之道虽各具于性然能全知者鲜矣
　　显诸仁藏诸用鼔万物而不与圣人同忧盛徳大业至矣哉富有之谓大业日新之谓盛徳生生之谓易成象之谓干效法之谓坤极数知来之谓占通变之谓事隂阳不测之谓神
　　道虽鲜见岂竟隐于无何有而终莫覩乎其昭著而显者非自能显也显必根诸仁其秘密而藏者非终于藏也藏必诸用非内非外即动即静鼔万物而振作之万物随乎气化自行自止无补救之力参賛之权不与济世之圣人同其忧民之责盛徳不离乎仁而用藏焉大业不离乎用而仁显焉至矣哉莫可加矣圣人作易正忧民之忧易成使天下皆知趋避先忧在圣人不在易矣何云富有资始资生无不具备是之谓大业何云日新通变趋时运行不竭是之谓盛徳隂阳徴于徳业若此然皆寓于法象阐于易者也隂阳相交而生六子八卦相交而生二篇之易实生生不已之谓也其生生奈何一竒画而为阳为刚自成其象之谓干凡一百四十二阳爻皆此竒也一竒既立一偶效而法之之谓坤凡一百四十二隂爻皆此偶也竒连不断如天象之清虗而无间隔偶中拆裂如地形之重浊而有窒碍指其画而言也成象效法已陈则有占矣参伍错综极其数之所至知未现于将来之谓占数未定而有定将来而未来岂可聼其穷极而委之于数通变在人岂数之所能囿而尽信夫占也则此通变之权全归人事也此隂阳为之也隂阳变动莫可端倪不测之谓神也神则无能名状至矣极矣亦不离乎隂阳而云隂阳非道必求所以一隂一阳而始名之道岂非道在迩而求之逺乎
　　右五章
　　夫易广矣大矣以言乎逺则不御以言乎迩则静而正以言乎天地之间则备矣夫干其静也専其动也直是以大生焉夫坤其静也翕其动也辟是以广生焉广大配天地变通配四时隂阳之义配日月易简之善配至徳
　　此皆易之广大而广大实本乎易简夫易之为道其广无所不容受其大无所不包括以其逺而言之则周徧而莫可止极御止也以其迩而言之则随在各足性情自具不必求之于形着不必虞其或偏颇盖静而正也以言乎天地之间洪纎髙下或气或形则无遗漏而皆备于易矣易必本于乾坤举乾坤而诸卦在其中干画竒而实静则专一不杂动则直遂不挠惟专惟直故大从此生也坤画偶而虗静则翕聚不散动则开辟无阻惟翕惟辟故广从此生也乾坤之广大配乎天地竒偶迭变流通莫定配乎四时坎离得乾坤之中气俱以一隂一阳为主宰其义配乎日月易固若此其浩荡若此其精微也然而凡干皆易凡坤皆简其善若此则配乎刚健柔顺之至徳学易者求之于广大徒増驰骛易不可见知易简以从事易不逺人矣
　　右六章
　　子曰易其至矣乎夫易圣人所以崇徳而广业也知崇礼卑崇效天卑法地天地设位而易行乎其中矣成性存存道义之门
　　易至极而无可复加圣人于此崇其徳使巍巍峻絶无可攀跻广其业含宏溥博无能限量立心行事夫复何憾知识髙明已有生知之质进而不已知崇而徳益崇践履谦恭既有复礼之功日趋平坦礼卑而业益广圣人岂自为造作也彼崇者在天圣人效之崇非自崇也彼卑者在地圣人法之卑非自卑也天地设位已来即有此崇卑之象即有易道行乎其中继善以后所成之性即是崇徳广业之资但庸众放失而不求即与天地逺圣人存而又存此性纯固于穆运行道义俱由此而出入如门户然莫之能违莫之或改也效天法地亦与性俱成非勉强而然右七章
　　圣人有以见天下之赜而拟诸其形容象其物宜是故谓之象圣人有以见天下之动而观其防通以行其典礼系辞焉以断其吉凶是故谓之爻言天下之至赜而不可恶也言天下之至动而不可乱也拟之而后言议之而后动拟议以成其变化
　　爻象之立原所以状天下之纷赜变动本无一定之体众人不能见圣人先有以见之万事万物喧嚣繁琐不胜其别白画为竒偶之卦拟诸近似而髣髴其形容取象其物之宜于彼宜于此与竒偶之画确然符合所以谓之象象成而赜在象中不觉其赜矣庶类品族交错往复动而不胜其窒碍何能为之条理乃观其防聚疏通使动者行其典礼各有章程秩序系辞以断吉凶所以谓之爻爻着而动在刚柔相交之内矣由是而言天下之至赜卦有其象象约而该博何有于厌恶由是而言天下之至动爻有其辞爻齐而辞定何有于棼乱君子学易拟吾身所居之位为何象而后出言则言可传议吾身所值之时为何爻而后举动则动可法始于拟议终成变化是学易而合于圣人矣
　　鸣鹤在隂其子和之我有好爵吾与尔靡之子曰君子居其室出其言善则千里之外应之况其迩者乎居其室出其言不善则千里之外违之况其迩者乎言出乎身加乎民行乎迩见乎逺言行君子之枢机枢机之荣辱之主也言行君子之所以动天地也可不慎乎
　　举此七爻以为拟议言动之大概学易者可类推上下二篇而身体之矣　言行即言动中孚以鹤之声交立象见声虽无形诚之感应能孕而成子君子之言出身加民其行迩见逺如枢运戸如机矢应斯荣违斯辱一言一行利普万民而泽及百世失则反是天地之大言行实能动之惟慎以出庶尽拟议之道尔
　　同人先号咷而后笑子曰君子之道或出或处或默或语二人同心其利断金同心之言其臭如兰
　　人类至众人事不齐其行有出处之难同其言有语黙之难同于百千万亿中得二人焉唱和感应此心相同不能间隔如至利之物何畏乎至坚虽金亦可断也而为言但觉彼此相宜如兰之臭也荘生相视莫逆东海西海深淂此意
　　初六借用白茅无咎子曰苟错诸地而可矣借之用茅何咎之有慎之至也夫茅之为物薄而用可重也慎斯术也以往其无所失矣
　　天下人之过失大约起于不慎不慎之至则为骄骄则临深为髙视人与物俱轻薄而莫可用身陷于大过亦未尝觉察苟处身以卑是错地者无有失坠复能防卫以自防而承借用茅可不谓慎之至乎匹夫胜予薄物俱可重用以斯慎术虽当大过之时可以无大过矣
　　劳谦君子有终吉子曰劳而不伐有功而不徳厚之至也语以其功下人者也徳言盛礼言恭谦也者致恭以存其位者也
　　竭尽心力亦云劳矣而不夸伐于人着有成迹可为功矣而不以徳自居其识量宏逺未尝见劳与功也非厚之至乎盖云有功而复能下人也徳盛礼恭如此其极岂非髙功盛名人所难居惟以谦守之致尽其恭敬以存此劳臣之位尔曽谓保守禄位者乎
　　亢龙有悔子曰贵而无位髙而无民贤人在下位而无辅是以动而有悔也
　　此正与劳谦君子相反故并列之
　　不出户庭无咎子曰乱之所生也则言语以为阶君不宻则失臣臣不宻则失身几事不宻则害成是以君子慎宻而不出也
　　事之几防者未即昭著言语泄漏而祸患已成故君子贵于慎宻慎宻之人审时度势在静以图维然后出无败偾
　　子曰作易者其知盗乎易曰负且乘致冦至负也者小人之事也乘也者君子之器也小人而乘君子之噐盗思夺之矣上慢下暴盗思伐之矣慢藏诲盗冶容诲滛易曰负且乘致冦至盗之招也
　　作易之圣人其知盗之所自起乎夫盗之为盗不过不安其分尔茍天下人人得宜各当其位虽有窥伺之心亦不敢今以身负物之小人忲然乘君子之器盗见之而不平矣是彼有可夺之理则思所以夺之事上不能恭敬而敖慢其上接下不能慈惠而虐其下盗亦知其上下无可容则思声罪以伐之货财乃人所同欲而轻慢以藏直教诲使盗也女子而夭冶以饰其容貎直教诲使滛也躬自负荷而乘舆直招盗使来也岂盗之罪哉
　　右八章
　　大衍之数五十其用四十有九分而为二以象两挂一以象三揲之以四以象四时归竒于扐以象闰五嵗再闰故再扐而后挂
　　传义移第十一章天一地二凡二十字于此章之首接以天数五凡四十四字置在大衍之前今从韩康伯旧本　衍即引申之谓衍一至五复大衍之自六至十其数为五为十乃夫子五十学易之五十也其用四十有九盖以蓍草四十九茎为用所以用四十九茎之故诸儒穿凿牵强未有得其自然之理者夫子亦无明训不敢不阙疑矣分而为二以下皆揲蓍之法惟挂一之挂当是置一茎于象两之间故云象三非挂于小指间也如挂与归竒同扐既不象三且五嵗再闰岂取义取象之道乎每分挂揲扐自一变至十八变皆如是独又举后挂者恐人三变止一挂也筮法前贤大僃不必蹈袭
　　天数五地数五五位相得而各有合天数二十有五地数三十凡天地之数五十有五此所以成变化而行鬼神也
　　天为阳阳数竒一三五七九是也地为隂隂数偶二四六八十是也平分五位相得皆半竒与竒类相从而合偶与偶类相从而合天之竒数乘之则为二十有五地之偶数乘之则为三十总天地之数则为五十有五用以推详事物之理穷尽屈伸之妙成变化行鬼神断在是矣　宋儒以此为河图之数既无圣训牵此就彼甚觉支离亦与先天等图同属矫揉未敢信也
　　干之防二百一十有六坤之防百四十有四凡三百有六十当期之日二篇之防万有一千五百二十当万物之数也
　　初变挂扐之数不五则九再变不四则八三变亦不四则八凡三变之后得五与四四通计十三则过揲所得者四其三十六而其数九得九与八八通计二十五则过揲所得者四其二十四而其数六合十有八变计之为干之防二百一十有六为坤之防百四十有四共为三百六十以当一期秊之日数也悉举二篇六十四卦三百八十四爻阳爻百九十二毎爻四九三十六防统得四千九百一十二防隂爻百九十二每爻四六二十四防统得四千六百八防合之则万有一千五百二十防以当天地间万物之数也但言乾坤者明六子各分父母之肢体干阳坤隂用九用六之道也
　　是故四营而成易十有八变而成卦八卦而小成引而伸之触类而长之天下之能事毕矣
　　营谓营求四营谓一分二卦三揲四扐也四营逓举成变易之始至十有八变而成一卦之终当其未成卦之先四营三变而成一爻仅可谓之小成八卦于此已露朕兆其后五爻俱引营变之例而伸之触天地雷风之类而长之天下能事毕尽于四营十八变之中矣　成易是分挂揲扐之苐一次成卦是分卦揲扐之苐七十二次小成是三变成爻分挂揲扐之苐九次八卦即指六十四卦非云下卦也盖言求得一爻之法若此则引伸触类可得六十四卦如云再加于六十四卦之上而为四千九十六卦则荒诞不经之论矣非易简也
　　显道神徳行是故可与酬酢可与祐神矣
　　易道隐微得卦爻则显徳行已具得数则神显而可见复神而莫测可与酬酢夫天下之万变可与祐助夫鬼神之不逮矣
　　右九章
　　子曰知变化之道者其知神之所为乎易有圣人之道四焉以言者尚其辞以动者尚其变以制噐者尚其象以卜筮者尚其占
　　神之所为者易也易有隂阳屈伸刚柔往来变化之道也知此道则知神之所为矣夫辞变象占皆圣人之道而莫详于易学易者各因其所用而求焉可也人有言用以谟谋问畣卦爻之辞极事物之赜一本诸性天言而非此将奚尚乎人有动用以作为兴起卦爻之变尽情伪之理一见于往来阖辟动而非此又奚尚乎审时度宜制噐以利生民之用可以垂永久而无敝者尚其象斯可是则是效矣开析明辨卜筮以定生民之志可以决趋避而无疑者尚其占斯可因数得理矣观象玩辞观变玩占学易者入圣之门也
　　是以君子将有为也将有行也问焉而以言其受命也如向无有逺近幽深遂知来物非天下之至精其孰能与于此
　　君子知易道如是将有所作为将有所行事不能自信诸心谋之于易极其诚敬而问焉告以吾言蓍防受命畣以辞变象如觌面相向此往彼来无有逺近之异幽深之隔遂知将来吉凶悔吝之物此虽发现于蓍防而非术数所能窥测者其必极天下之至精无以复加始能与于此也
　　参伍以变错综其数通其变遂成天地之文极其数遂定天下之象非天下之至变其孰能与于此
　　参者一竒一偶并列为三然竒偶自分不可言三但云相参而立也伍者一贞一合两体之三爻而相为伍也两体成卦合而为一不可言六但云三两而交伍也参如参賛之参伍如队伍之伍有竒有偶有贞有变自出矣错是隂阳刚柔往来交易综是乾坤六子上下摩荡制为蓍防以求其数数自此定矣然而变犹在易尚未通也通其竒偶贞之变及于各卦各爻遂成日月风雷山川河岳而为天地之文数犹在蓍防尚未极也极其分挂揲扐之数及于上下二篇万有一千五百二十遂定万事万物髙卑灵蠢而现天下之象此岂徒蓍防之变能若斯必天下之至变始能与于此也
　　易无思也无为也寂然不动感而遂通天下之故非天下之至神其孰能与于此
　　凡有心即有思有思即有为有思有为则囿于区区形迹之一隅而所不能思不能为者众矣易本无心无思无为不落声色寂然常静莫有萌动故彻内彻外不容毫髪之间隔有感则通通则极其所以然之故而无留滞则又不假于思为苟非天下之神妙不测其能若此乎至精从此造至变从此运神合精变而不可知者是也无思无为犹夫子之无知寂然不动犹夫子之空空感而遂通犹夫子之两端叩竭释氏亦云无心亦云常乐我静与此相似但恶赜厌乱则毫厘千里判然不同矣
　　夫易圣人所以极深而研几也唯深也故能通天下之志唯几也故能成天下之务唯神也故不疾而速不行而至子曰易有圣人之道四焉者此之谓也
　　易之至精至变至神如此圣人以之穷究夫隐微难见之蕴而极其深以之摩索夫将萌未萌之朕而研其几者也人各有志俱含藏而不露在在壅闭何以能通极深则幽潜悉发故能通天下之志繁襍者务或成或败俱参错而莫可期唯察于几先则有吉无凶故能成天下之务极深研几之至乃谓神不可测不见其疾而自速无用其行而自至絶非心思所能臆度者也夫子谓易有圣人之道四者盖以此夫君子庶民其卜筮不同君子之卜筮观象玩辞观变玩占须臾不离于易即学易无大过之谓庶民不知学易唯动作疑贰之时求枯茎朽殻决其吉凶祸福以为趋避一生之中用易几何所云至精至变至神与庻民了不相闗是君子心与易通不必假途于卜筮庻民唯知有卜筮岂能响应若此夫子之论亦不过言圣人忧患作易以前民用其神妙变化至于此极非对枯茎朽殻叹其能事也然亦就易言之也若夫夫子立教庸言庸行务民之义下学上逹知我者天事人知生居蔡为不智曷尝重卜筮乎故无恒曰不占使欲恒占则动静食息莫非卦爻辞象断不専属诸端防拂矣
　　右十章
　　天一地二天三地四天五地六天七地八天九地十此二十字宋儒移置大衍章首今从韩康伯古本未可断为错简　前章言易道之不测此章言圣人体易仍归易简唯无思无为而神妙不测已在其中矣造化之理本于自然阳唱隂和数从此出圣人画为竒偶即因其自然顺布者而发挥之使无穷之神妙流行于宇宙非有勉强也一为万事万物之始十为万事万物之终天竒地偶天施地承天竒为一地偶则二一竒一偶而成三天能统地故天三地复随之以为两偶故地四一与三为两竒复兼两偶故天五相依之数已尽于五而序次尚有未备六为三其偶故地六复益以竒故天七复随以偶故地八复益以竒故天九复随以偶故地十总之一三五七九皆竒数竒者生生不已之象故属天二四六八十皆偶数偶者配合成受之象故属地此天地之位置与天地并生而不知谁为之者圣人作易大概从兹变化其理其数俱以是为纲领矣
　　子曰夫易何为者也夫易开物成务冐天下之道如斯而已者也是故圣人以通天下之志以定天下之业以断天下之疑
　　夫子观玩天地之理与数圣人因而作易曰易之作何所为也其以发明万物而开之使无蒙蔽完全庻务而成之使无缺陷覆庇天下之道尽冐乎其下无或遗漏如斯而已斯即天地之理与数也以斯理数通天下之志不令其凝滞窒塞定天下之业不令其淆乱迁徙断天下之疑不令其或彼或此靡所适从唯无心而志通唯无为而业定唯无私而疑断
　　是故蓍之徳圆而神卦之徳方以知六爻之义易以贡圣人以此洗心退藏于宻吉凶与民同患神以知来知以藏往其孰能与于此哉古之聪明叡知神武而不杀者夫
　　蓍之为徳其用四十有九分挂揲扐随人转运未有定着故曰圎隂阳变化应手而生故曰圎而神卦之为徳其名六十有四象辞变占各各分列不容移动故曰方辨别精明随举而肖故曰方以智因蓍而得卦因卦而得爻六爻之义迭相变易而显然告示于人故曰易以贡圣人以此见易之虗而能照静而能觉知思虑意识一无可用洗涤其心以尽去之复还空空无知之体退而藏诸渊深秘宻之地无声无臭不可见闻然而非槁木死灰寂灭生几者也虽于世无染而忧患生民之懐未尝不存乎内吉凶虽在于民我则与之同患惟其洗心退藏故变化能神知事物之未形不必逆其来而来者自知惟其洗心退藏故澄彻而智藏事物之已成不必逐其往而往者自藏孰能臻于此境唯古生知之圣耳目心思迥絶于人类与天地合徳妙其神武之用有生而无杀者乎聪明叡智是圣人践形也神武不杀是欲善民善几先则有吉无凶也
　　是以明于天之道而察于民之故是兴神物以前民用圣人以此斋戒以神明其徳夫
　　上言圣人法易易即圣人此言圣人用易圣人即易明于天有消息盈虗之道察于民有存亡得丧之故乃从动植常物之中取而兴起之为卜筮之用而物遂神凡有为有行前占而后从事圣人以此得清净虗明之理而斋戒焉斋则无思无思则天下莫能襍戒则无为无为则天下莫能抗湛然与天地鬼神相对盖用以神明其徳欤释氏亦言有则俱有尘根对待不能独贵无则俱无光明寂照天上天下唯我独贵矣但明道察故视为理障其斋戒神明直是一已之私慧尔
　　是故阖户谓之坤辟户谓之干一阖一辟谓之变往来不穷谓之通见乃谓之象形乃谓之噐制而用之谓之法利用出入民咸用之谓之神
　　此明隂阳变通象噐法神之义借一戸以为喻而易中八者之名目触处晓然无容疑佀矣乾坤统六子而言即隂阳竒偶也阖戸则静中有间隔即谓之坤辟户则动无所阻滞即谓之干倏然戸阖倏然戸辟阖辟不常即谓之变阖往辟来辟往阖来相续不穷即谓之通戸示现于彼令人可见则谓之象户自成其一物之形则谓之噐守其制作有一定之式以为人用则谓之法利于出入天下共由而不能逾乎其外即谓之神夫易之一隂一阳以前民用者亦若是而已谁能出不由戸何莫能知易也
　　右十一章
　　是故易有太极是生两仪两仪生四象四象生八卦八卦定吉凶吉凶生大业
　　易有至精至神之理大无可复并为太髙无可复加为极圣人独见太极之理画而为一【竒】竒者一也有竒则上下岐而为一【偶】偶者两也即老子所谓道生一一生二也天下孤行只立不见其文采一竒一偶两相比附则成仪是太极生两仪也两仪乃易中之竒偶但可云象天地不可竟云天地也有此竒偶数已成三俨然三画即老子所云二生三也有三竒随有三偶阳之纯隂之纯有纯斯有襍阳襍于隂成隂襍于阳成纯阳也纯隂也襍阳也襍隂也皆一竒一偶之所生是两仪生四象也即老子所云三生万物也四象具而八卦列以八错八是四象生八卦也有八卦则象辞变占备可定其得吉失凶也吉凶既定民无疑贰徳行事功择善而从之是吉凶生大业也
　　是故法象莫大乎天地变通莫大乎四时县象着明莫大乎日月崇髙莫大乎富贵备物致用立成噐以为天下利莫大乎圣人探赜索隐钩深致逺以定天下之吉凶成天下之亹亹者莫大乎蓍
　　万物至多无论巨细莫不具竒偶之法象而大无如天地莫不有往来之变通而大无如四时莫不县列于象辞使昭著而明显其大无如日月乡鄙臣民俱可学易俱可用占然欲崇之使髙为百世所依据则其大莫如富有万国贵为君王者农工商贾亦各有备物成噐之一长以为一夫一家之利备物则备神物致用则前民用立成噐则圎神方智为利则普徧于天下其大莫如圣人不厌繁赜而探取之不迷幽隐而索之于渊深者则钩之使出于遐逺者则致之使来定天下蒙昧之吉凶成天下之敬信亹亹不敢倦怠凡对越鬼神恭承祭祀其大莫如蓍易得其大则足以包括夫余事他皆出其宇下矣
　　是故天生神物圣人则之天地变化圣人效之天垂象见吉凶圣人象之河出圗洛出书圣人则之
　　天地四时日月富贵圣人蓍此六者皆莫大之事物唯圣人能取而阐发于易实出天地之自然初无造作于其间不过随所感触而详明之尔天生蓍仅一草一虫孰知其为神物圣人取以为卜筮之凖则天地有寒暑昼夜变化不息圣人为卦爻之刚柔往来隂阳进退以效之人事形于下晶华逹于上天垂日月星辰雨旸寒燠之象治有休徴而现吉乱有咎徴而现凶圣人着吉凶于卦爻以象之河洛为天地之中帝王受命所必经画田赋差等壤土辨别必有定制垂诸典册九州五服悉视此以为凖的即禹贡所云成赋中邦也河有图籍之可稽洛有文书之可考是天下之方物土产成形于地者圣人系于卦爻之辞而取则之天垂象指仰观天文而言出图书指俯察地理而言天髙无所亏蔽即其垂而可象地逺则多阻隔未必尽能歩履故頼图书以代耳目闻见也若夫龙马负圗神献书此怪妄之言何所证据所不取也
　　易有四象所以示也系辞焉所以告也定之以吉凶所以断也
　　两仪尚是端倪初分未见明彻至于三画皆具有纯阳纯隂襍阳襍隂之四象则天地雷风水火山泽明明昭示于人也以八重八而各系以辞是有言语告人也至定而为占吉凶判然不可移动则决断而不疑也四象是今三画之八卦故可示如老阳老隂少阳少隂乃未全之体何示之有系辞焉是今已错之八卦即六十四卦有彖有爻者也彖爻既备吉凶斯定矣
　　易曰自天祐之吉无不利子曰祐者助也天之所助者顺也人之所助者信也履信思乎顺又以尚贤也是以自天祐之吉无不利也
　　圣人作易利民虽以蓍神其用然蓍能知吉凶而非吉凶之本原万事万物无巨无细莫不聴命于天天道至公惟善是与则其权实操于我君子所以修身聴命不邀非分之福不惑鬼神之说也易曰天祐祐者助其智力而辅相之也天何故而助之以其能顺天之道天助必见于人事人助以其能诚信感人相为固结也身履乎信以交人心思乎顺以应天又不敢自是而贵尚夫贤人故自天祐之有吉而无不利岂待蓍而后断哉　先天太极圗书三图学俱从此章附防而出先天图诬伏羲画卦俱自两中分初画于太极之上画一竒一偶是生两仪二画于竒偶之上各加一竒一偶为老阳老隂少阳少隂是生四象三画于二老二少之上又各加一竒一偶为干兊离震巽坎艮坤是生八卦此三画犹可縁文穿凿至于八卦之上又各加一竒一偶为四画之卦四画之上又各加一竒一偶为五画之卦五画之上又各加一竒一偶始成六十四卦则定吉凶生大业亦于此稍有闗切否夫子曰八卦相错因而重之圣训斩然何曽有十六卦三十二卦之留连阻滞何得有四画五画之逓加易本易简以八错八易简理得竒偶逓加成四画五画以至六画且有十六三十二之分别何其繁难也信手堆积成干一兊二离三震四巽五坎六艮七坤八之次序实无取义于其间抑又左隂右阳乱少长男女之列反隂阳之位老少尽皆拘挛于一体万物不能自成其一象足半天下不可举动首倾一隅何所覆冐父之生惟少女中女长男其余絶无资始之气母之育惟少男中男长女其余絶无承天之功近者襍越而莫辨逺者睽隔而莫通凡夫子十翼之所賛无一相契合者何取雷同附和乎太极图以太极为生化之本不属诸易乃老氏之有不能生有必生于无无乃太和元气大莫与并贵莫与伦既以至极大而又大是名太极无迹象形声之可求而寔主宰乎万物唯其无极所以为太极也故曰无极而太极阳动隂静即生两仪之谓彼所云隂阳絶非易之竒偶故舎四象八卦而言五行隂阳之气五行之性生男女生万物其义理名物与此章圣意了不相蒙不过借太极两字以为用特自申其说尔学人勿援此以证彼可也河图一六居下二七居上三八居左四九居右五十居中洛书戴九履一左三右七二四六八在四隅五在中宫佀乎汉儒之防纬强托于易圗之为十书之为九何所依据而定蓍卦之数牵合矫揉未必尽当遯为伏羲得图而画卦夏禹得书而演畴两仪四象八卦虽无图不见其损加之圗但见其支离洪范之于洛书亦然是图书所列星罗碁布已不足信况于龙马神之诞妄乎尚书顾命天球河图在东序自伏羲至于康王厯神农黄帝唐虞夏商其嵗月不下数千秊不识此河图者犹是当时之龙马或长生而不殒或世寳已蜕之旋毛若是其经乆而不鞹乎或是再应文周之瑞再产此物适与伏羲所则之点画毫髪不爽乎皆理所必无者也况共天球并陈应是方防之类无疑夫子又言凤鸟不至河不出图吾已矣夫盖凤鸟不至则天无贞祥之降河不出图则地不入于职方吾安能有挽回天地之道耶于此先儒毎与洪范胶葛羲禹不相待书易不相蒙揆厥所由亦因图书所载多为禹贡之山川壤赋故作此景响之论尔反经之君子断不溺于图学也其详见附録
　　右十二章
　　子曰书不尽言言不尽意然则圣人之意其不可见乎子曰圣人立象以尽意设卦以尽情伪系辞焉以尽其言变而通之以尽利鼔之舞之以尽神
　　夫子反覆于卦象辞变唯学易者神明黙成始能窥见圣人之意所谓道待人而行易亦待人而成事业徳行也着在方防谓之书书必精粹而简约岂能如言之出口详且尽也言虽可明辨论议岂能如意之包含徧覆深广而无穷也然则圣人之意頼书以传者一不尽于言再不尽于书究将隐晦而不可见乎圣人立为圆融无定之象使人可以想像难以执着寓意于中斯可尽矣八卦交错彼此物性相遇相感有得之而亲爱者有合之而拂戾者设此以尽天下之情伪彖系彖辞爻系爻辞以尽吾所欲言凡此皆欲利民也又于隂阳上下刚柔往来变而通之显著得失忧虞以尽生民之利鼔以声言击动也舞以容言行列也六十四卦三百八十四爻或安舒和缓或疾速猛厉声容节奏进退盘旋以尽其不测之神
　　乾坤其易之緼邪乾坤成列而易立乎其中矣乾坤毁则无以见易易不可见则乾坤或几乎息矣
　　乾坤即指竒偶而言緼即指含畜精防而言干竒坤偶发露易理之所藏两仪相并而成列易之象辞变占卓然建立于其中毁谓弃之使不成列也不列竒偶何从而见象辞变占象辞变占不可见则大生广生之道或几乎灭息而无所用矣
　　是故形而上者谓之道形而下者谓之噐化而裁之谓之变推而行之谓之通举而错之天下之民谓之事业至理无形凡见于卦画爻象已落于形矣因形而不局于形能求其所以然之故则形逹于上而谓之道因形而泥于形执卦画爻象而不知其本虽乾坤之功用亦不过一法象尔则形逹于下而谓之噐道者四通八逹莫有穷尽噐者一定不移莫可通方形在上下之交道噐所由分也超出于形噐之表化其一体一隅之窒塞而裁制之则谓之变推于此而致于彼流行不已则谓之通举其道噐变通之用错诸天下之民则谓之事业皆易也皆卦画爻象也
　　是故夫象圣人有以见天下之赜而拟诸其形容象其物宜是故谓之象圣人有以见天下之动而观其防通以行其典礼系辞焉以断其吉凶是故谓之爻极天下之赜者存乎卦鼔天下之动者存乎辞
　　圣人之意寄诸卦画爻象故当立象立爻之时其竭尽心思有如此者穷极天下之纷赜存乎卦象鼓起天下之动作存乎爻辞圣人示人道不离噐即噐即道噐不遗道非道无噐使智者母徒循形上之名愚者母徒守形下之质也
　　化而裁之存乎变推而行之存乎通神而明之存乎其人黙而成之不言而信存乎徳行
　　化裁谓变凡所以尽化裁之能事者存乎能变而已推行谓通凡所以完推行之分量者存乎能通而已盖言贵乎变通也变通之在于卦象爻辞犹为形下之噐神不可测而明无所蔽则造化在手纵横如意存乎其人也有其人卦象爻辞触一可以该万无噐非道形下皆形上也非其人象辞皆言易仅方防尔圣人之意寄诸象辞不能废言神明之人能于渊深幽寂中窥其至理恭默而成就之不必言辞之繁襍而已能信于心则存乎抱徳躬行而已书不尽言而言不必尽言不尽意而意无不传神明黙成天何言哉
　　右十三章












　　周易象辞卷十八
　　钦定四库全书
　　周易象辞卷十九
　　余姚黄宗炎撰
　　系辞下
　　八卦成列象在其中矣因而重之爻在其中矣刚柔相推变在其中矣系辞焉而命之动在其中矣
　　此八卦以干父坤母长中少男女三画之卦而言乾坤三索八卦成列父母兄弟夫妇天地雷风水火山泽之象已在其中因一卦而各重以八卦凡易之阳爻隂爻已在其中刚柔往来相推迭换而无穷之变已在其中卦有卦辞爻有爻辞系而命之无思无为寂然不动也然而有感即应不息屡迁之动已在其中在中者含蓄未露而周旋无亏之意
　　吉凶悔吝者生乎动者也刚柔者立本者也变通者趣时者也吉凶者贞胜者也天地之道贞观者也日月之道贞明者也天下之动贞夫一者也
　　吉凶悔吝显著于卦爻之辞森森序列孰知此之近吉彼之邻凶谁当为悔谁直为吝葢縁往来进退上下内外其地与位或宜或否唯动所生者也竒刚偶柔乃乾坤之定体其本一立六子八卦莫不从兹而始隂阳迭变通行不穷嵗月迁流风防因之有淳漓世道因之有治乱皆时之所为趋而向之则适当其可矣吉凶两途相去甚逺君子择善固执不以趣吉失其守不以避凶改其志所履既贞则我足以胜之也卦爻之辞贞非全吉庸愚偏见自是怙终不迁乃为贞凶则此贞似恶积灭身之类玩下文三贞字皆有善无恶则此贞亦为美徳居多人事虽有吉凶唯贞则胜天地之道虽有愆忒其贞则为万物之观瞻日月之道虽有晦食其贞则在光明而不冥天下之动襍乱棼扰莫可穷尽其贞则不二而唯一一为至静以静御动一为主宰以一运万也　贞字可只作常字解吉凶之在人世平分各半常相胜负君子见于几先则吉胜愚不肖见于事后则凶胜天地为人物之表帅常观日月为人物之照临常明动无涯际变变化化常纯于一
　　夫干确然示人易矣夫坤隤然示人简矣爻也者效此者也象也者像此者也爻象动乎内吉凶见乎外功业见乎变圣人之情见乎辞
　　天地不能外夫一一即易简干奇健坚强不屈故确然健则一于知始而示人以易坤偶顺柔弱旡违故隤然顺则一于作成而示人以简凡易中所谓爻者效此易简而已所谓象者像此易简而已爻象有刚柔其动于身之内者也吉凶有征应其现乎事之外者也举错施为之事业现乎往来之变而可决其成就矣圣人与民同患之情惟欲天下有吉无凶则明明现乎所系之辞矣学者神明黙成察其动变易不泥于方策卦爻象辞即身心意知也
　　右一章
　　天地之大德曰生圣人之大寳曰位何以守位曰人何以聚人曰财理财正辞禁民为非曰义
　　自古帝王之兴各有造作定为制度因时以利民万世守其成宪皆取则于象象实本诸易易始于天地天地之气化运行不息无在非生生之防无时非生生之用莫大之德曰生而已圣人体天地之生苟无崇髙之富贵岂能广大其徳业以利及乎天下其为大寳则曰位有其位而无其人与有其人而无其位等均之不信弗从也必得人而位乃重欲守位则曰人一人未可孤立于上贤以辅众众以飬贤欲其聚而不散则曰财财能聚人不能自生必有经理之道始无困于用而不病于下既得所养不可无教正辞谓教以人伦善其风俗定为典章也民贫则放辟邪侈无不为饱暖则逸居近禽兽定典章以禁民为非富之教之则曰义居天子之位行圣人之道盛德大业尽备于易矣
　　古者包犠氏之王天下也仰则观象于天俯则观法于地观鸟兽之文与地之宜近取诸身逺取诸物于是始作八卦以通神明之徳以类万物之情
　　上古有德有位之圣人为包牺氏其作易之始仰而思则观象于天俯而察则观法于地观龙虎鸡雉之属为鸟兽之文与四方髙下之説为地之宜在包牺虽未各显其象而实徧体庶品涵融心目悉具于画中近身逺物取之咸肖于是始作阳竒隂偶三索而成四象重之而列八卦通健顺动入防丽止説为神明之徳类天地雷风水火山泽为万物之情通则兼贯其往来类则各审其向背方能迭相摩荡并育并行
　　作结防而为网罟以佃以渔葢取诸离
　　此下十三事皆圣人观象备物致用立成器以为天下利也洪蒙之世人类少而鸟兽多鸟兽有爪牙蹄角之利往往害人羲皇用麻枲而结为绳用绳而为网罟人心之智巧足以伏鸟兽之悍猛以之佃于陆渔于水民虽未知稼穑蚕桑而食肉得饱衣皮得暖葢似乎取诸离也之卦画外实中虚两相比合网罟象之离为火火以熟牺牲生民日用之
　　包牺氏没神农氏作斲木为耜揉木为耒耒耨之利以教天下葢取诸益
　　包牺氏没神农氏继兴人类渐广鸟兽差减不足以供天下之饔飱乃斵木使鋭以为耜则可起土揉木使曲以为耒则可钩土教民耒耕耨耘尽力于稼穑自上益下孰有大于此者葢似乎取诸益也之卦画中含坤土下一竒象木入土下以起墢上两竒象两人偶耕地上也震巽二木一耜一耒也巽风震雷风雷交作土膏萌动耕田之时也
　　日中为市致天下之民聚天下之货交易而退各得其所葢取诸噬嗑
　　既有佃渔复有耒耨鲜薨皮角之所积与黍稷粟麦之所藏其多寡盈缩不无偏胜于是日中为市使四方逺近皆可如期致民聚货以有易无退归于家有余不至废弃不足未尝窘乏各均平而得其所葢似乎取诸噬嗑也之卦画离象网罟震象升斗网罟以捆载鸟兽而至凡筐莒之属皆是升斗以校量五谷市所必用者离为日日中之象震为雷喧襍之象离明货物民情无所隠震动来往贸易无所阻也
　　神农氏没黄帝尧舜氏作通其变使民不倦神而化之使民宜之易穷则变变则通通则乆是以自天祐之吉无不利黄帝尧舜垂衣裳而天下治葢取诸乾坤羲农之位大寳以食货聚人理财之道亦甚朴畧风气渐开世运日就夫昌明其所以教民岂止一端故先举随时利用之大道天下始可错诸经纶也神农氏没黄帝尧舜三圣人作去浑噩稍逺其疎濶之制度于此将穷通其不可行而变其旧俗使民欣喜不至厌倦神明其理义而化裁其事物使民相宜无所拂逆易之为道不可终穷穷则革其宿而必变变则彻其闭塞而可通通则合乎天时而可乆圣人与天同用故自天祐吉无不利黄帝尧舜捐皮毛草木之蔽体制服物采章以明等级但垂衣裳端拱无为天下已治矣葢似乎取诸乾坤也之卦画六阳为神明之寓视听臭味思虑是也六隂为骨肉之质手足身体百骸是也衣兼冠冕而言裳兼屦履而言衣天裳地名分截然臣民贵贱亦以是为法式不敢紊也圣人始患民无衣食衣食既足患民之无礼义黄帝尧舜之时教养咸得矣
　　刳木为舟剡木为楫舟楫之利以济不通致逺以利天下葢取诸涣
　　圣人垂衣裳而治四方来享来王者阻于江河刳木使空其中为舟以有容剡木使薄其端为楫以运转舟揖之利以济水所阻隔不通之处致逺人之来以利天下葢佀乎取诸涣也之卦画二爻一竒象舟底三四两偶象虚中五上两竒象乗舟之人初爻一偶象双楫在后而进舟坎为水在下巽为木在上彖传乗木有功正指此巽又为风行虚舟遇顺风也
　　服牛乗马引重致逺以利天下葢取诸随
　　行水莫如舟行地莫如车軶加于项以服牛衡加于背以乗马引人所不胜之重致足所难行之逺以利天下葢似乎取诸随也之卦画初一竒象车二三两偶象马足四五两竒象左右乗车之人上一偶象牛角震动在下牛马之行也兑説在上乗车者免行役之劳苦也随则随其所之也
　　重门击柝以待防客葢取诸豫
　　水陆既通窥伺者亦因而至重门以固于外击柝以警于内以待奸宄强防之客葢似乎取诸豫也之卦画上五两偶象重门四一竒震动象击柝三偶在下象民得安土无有侵犯者动体在上为国者振作严厉顺体在下小民畏法莫敢为非上下豫乐也
　　断木为杵掘地为臼臼杵之利万民以济葢取诸小过烝民乃粒未知脱粟之法取木以断之使为杵相地以掘之使为臼臼杵之事虽细而利济万民实普也葢似乎取诸小过也之卦画从其旁而横视之上下四偶象米象臼中二竒象两杵对舂彖传飞鸟之象亦横观而取身翼也舂之为事上动下止舂之为噐震木断杵艮小石掘臼人生食用之侈俱大过杵臼精凿其过尚小
　　木为弧剡木为矢弧矢之利以威天下葢取诸睽屈木而之为弧斩木而剡之为矢以近穷逺兵之最利者也天下亲附者懐以徳不寕者畏以威葢似乎取诸睽也之卦画象两弧两矢三五两偶象两弓弰四上两竒象两以来其往体初二两竒象矢离目隔于兑泽不能详察圣人始以弧矢算术代目揆度正其疆界既以弧矢兵噐守其封域用虽异名则同也仁胜不仁犹泽胜火日明照天下泽众水来归所谓威服实心服也
　　上古穴居而野处后世圣人易之以宫室上栋下宇以待风雨葢取诸大壮
　　上古拙直栖身托宿不过于地之髙燥者穿穴以居借草依木即野以处为巢为营窟而已后世圣人忧民生之病困易以垣堵戸牖为宫为室上有栋梁之髙举下有檐宇之垂绕足以待夫风雨不苦飘飖不愁濡湿葢似乎取诸大壮也之卦画下四竒象栋刚强隆起足以支持上两偶象榱桷苫茅以为覆蔽雷在天上风雨即至绸缪牖戸不可稍缓动健相合拮据于经营之时勤劬于安寕之日也
　　古之葬者厚衣之以薪葬之中野不封不树丧期无数后世圣人易之以棺椁葢取诸大过
　　古未有送死之礼不忍遗骸之暴露下借以薪上覆以薪如木叶草枝堆积壅防令其厚无使土亲肤也葬之中野免城郭犂锄沟渠崩决之患不封土以表不树木以识无取观美也哭泣尽哀哀尽则止无卒哭祔练祥禫之丧期也后世圣人知仁人孝子用心虽简质无文诚悃莫既易以棺椁坚固于内重围于外足以杇骨肉尽人心葢似乎取诸大过也之卦画四竒在内三四象棺附身二五象椁附棺初上两偶象土初借椁上揜椁也上泽下木木入泉下葬埋之事大过者所作所为俱已过而无可留为人生前言行皆属既往也
　　上古结绳而治后世圣人易之以书契百官以治万民以察葢取诸夬
　　上古民无欺伪事尤简省但结绳以僃遗忘存记数而天下已治后世智巧日生圣人易以竹册木版用刀笔书文字刻画于其上中判而两分之合视刻画相当不爽以为契信百官不敢上下其文法而事治万民莫能诬罔其成迹而情察葢似乎取诸夬也之卦画下连五竒象记数始一终五其上一偶象五穷而变左半当五右半当五如今算子每行列数十五也六书一指事二象形夬与史两字相因夬持者玦一面缺而不属史操者环四围周而不亏夬乃已折之结绳史乃未解之结绳乎史记事夬记数在指事象形之间者也羲皇画卦文字肇端后圣书契尽阐卦义纵横颠倒离合増减亦髣髴乎竒偶进退上下交错之大概夫子于此始终序述见万世文明之运更重乎他噐他象也○十三卦制噐非谓后圣必因此象乃制此噐不过谓后圣既制此噐从学易者观之此象已先现于易中易范围天地噐能出天地之外否卦止八八噐溢千万非可执定者就此十三卦移易十三噐何尝不可通变未若天地雷风水火山泽无容转徙故皆曰葢取亦摹拟之辞○十三象取震动过半象之动者易现振起者有兴造制作之义长子主噐亦在其中
　　是故易也者象也象也者像也彖者材也爻也者效天下之动者也是故吉凶生而悔吝着也
　　易不必离象即象以见易道未尝遗噐即噐以见象故易以象示人象非真也像其佀是而已真即一物无所灵变佀则近是含畜迁转化裁莫殚古圣后圣俱以此开物成务也彖者全卦之象体质悉具如枝干之材随匠氏所用未有専主爻则仿效天下之动为隂阳刚柔之交错者也动则有得有失而吉凶生有忧有虞而悔吝着也学易观象天地之至理大道时势之质文升降帝王之德业事功了然心目矣右二章
　　阳卦多隂隂卦多阳其故何也阳卦竒隂卦偶其徳行何也阳一君而二民君子之道也隂二君而一民小人之道也
　　六子震坎艮为阳卦阳止一画隂反二画阳卦偏多隂防离兑为隂卦隂止一画阳反二画隂卦偏多阳其所以然之故佀未可晓阳卦重竒二隂附之竒偶相倚而数五竒数也隂卦重偶二阳比之竒偶相倚而数四偶数也一三五为阳即参天二四为偶即两地是参天两地之数也其徳行则又何所取义阳大隂小阳贵隂贱寡者为主多者为辅寡能御多主能役辅古今之常经也阳竒一偶二竒君而偶民大小贵贱主辅多寡尽合乎正义理宜然在上位者亦然葢君子之道也隂偶一竒二偶君而竒民以主辅多寡为用则尽失其大小贵贱之恒度趣时利用固如是在下位者亦如是葢小人之道也此君子小人与泰否相类故皆曰道实兼德位而言者富贵君子贤能者逸治人食于人以一令众一君二民之象田野小人才力者劳一夫耕耘八口仰其衣食二君一氏之象也此君此民但以安居事事为分别非南面聼命比也不然天下岂有二君之国哉
　　右三章
　　易曰憧憧往来朋从尔思子曰天下何思何虑天下同归而殊涂一致而百虑天下何思何虑日往则月来月往则日来日月相推而明生焉寒往则暑来暑往则寒来寒暑相推而嵗成焉往者屈也来者信也屈信相感而利生焉尺蠖之屈以求信也龙蛇之蛰以存身也精义入神以致用也利用安身以崇徳也过此以往未之或知也穷神知化徳之盛也
　　咸为感应之卦四当上下之冲乃此感彼应往来交错之道路也所以憧憧朋从心思棼襍也心之用处为思思之用到为虑思则得之虑而后得思虑未可尽云恶徳但参以己见则与顺应者违而思虑徒扰随事逐物而生思虑则襍出无序而淆乱靡寕天下事物本有一定之理彼所自具无待勉强吾亦何所用夫思何所用夫虑也天下同此欲归之处而取涂有东西南北之殊人心推极之致惟一而其发念之多乃有百虑之参错及夫同归相见岂不笑殊涂者费此驰骤一致自得岂不觉百虑者増斯迷惑乎天下究亦何思何虑也知其同归虽车尘马迹向背万端不碍其为同知其一致虽真妄对立各分门戸不爽其为一也非曰莫往莫来也往来乃天道之常日月运行不息日月相推明生无翳寒暑相推嵗功以成往者气消消则屈即以兆夫来来者气息息则信即以萌夫往彼此屈信互相感动利从此生日月寒暑曽何思虑而往来屈信自然征应往之将来屈之必信可观诸物情矣尺蠖防虫非曲以自抑不能前进屈于尾乃求信于首也龙蛇之飞跃非屏气内藏无以自养蛰于冬乃存身以待春和之奋发也天运也人事物情也往来屈信同归一致惟得其时错之宜而为义变通不测而为神且精乎义无所驳襍入乎神无所间隔以此致用有用皆利利用于外无足以撄其内寕静安身本然之天徳日上达而崇髙也过此致用崇徳以往其功其学非人可知识者夫神不可测又且穷极其神知莫可量又且知与融化徳至盛矣无复能加也以崇徳者吾崇其徳人犹与徳二也徳之盛者吾徳已盛人与徳合但见其盛无可分辨也是岂思虑所可至亦何所用其思虑哉
　　易曰困于石据于蒺藜入于其宫不见其妻凶子曰非所困而困焉名必辱非所据而据焉身必危既辱且危死期将至妻其可得见邪
　　此正与利用安身相反夫石不能困人石困于前可郤行而避石困于后可进趋而免非所当困而为其所困名必汚辱矣蒺藜之为物刺肤及骨苟或相遇将逺之恐不暇乃偏据之以求安非所宜据而往据之身必危殆矣名既辱而身且危生无所容于天地间就死之期将自此至何能见其妻也
　　易曰公用射隼于髙墉之上获之无不利子曰隼者禽也弓矢者噐也射之者人也君子藏噐于身待时而动何不利之有动而不括是以出而有获语成噐而动者也
　　古今功业皆人之所为然必因乎时时至而无其才庸众则褏手小人则偾事唯谋畧预备乗时应用鲜不克济者矣隼本可禽之物必资于弓矢之噐持弓矢而射非人不能君子身藏素畜之噐以待天时当动而动有利无害故其动也一往而无结括出而有所禽获葢言先成其噐而后可动也苟不待时或无其噐好事喜功身名俱丧小人哉
　　子曰小人不耻不仁不畏不义不见利不劝不威不惩小惩而大诫此小人之福也易曰屦校灭趾无咎此之谓也
　　君子唯知仁义利不能动威不能屈小人反是人而不仁最可耻者彼不以此为耻人而不义最可畏者彼不以此为畏见利则欲动于中而后相劝以从事无利则不劝勉也威加则恐惧廹切有所惩创而不敢不威则不知惩创也小有所惩创使大有所警诫不至遂非怙终此小人因祸以致福也防身屦校之罪乃云无咎者其此之谓与
　　善不积不足以成名恶不积不足以灭身小人以小善为无益而弗为也以小恶为无伤而弗去也故恶积而不可掩罪大而不可解易曰何校灭耳凶
　　改过贵早成恶在终故噬嗑之初可惩诫而为福及乎上而为日已乆罪恶已重莫能补救矣夫一端之善岂能彰显唯积之不倦始足以成名一事之恶未至败壊唯积之不顾乃足以灭身小人见小善为细防之美何有于利益恒弃而弗为也视小恶为纎芥之累何有于伤害常忍而弗去也习之既乆心亦相安并不知何者为善何者为恶矣加以日时嵗月其恶积而复积虽巧于蔽亦发露而不可掩其罪由渐而大虽工于饰説亦胶锢而不可解此穷极不悛何校之所以终凶也
　　子曰危者安其位者也亡者保其存者也乱者有其治者也是故君子安而不忘危存而不忘亡治而不忘乱是以身安而国家可保也易曰其亡其亡系于苞桑圣人忧患作易欲人常存戒慎恐惧之心图未来之事变不欲人溺于恀泰竟以当前为可恃莫知厉也天下安存治之日少危亡乱之日多知其危则凡去危之道无不尽其力危既去始得安其位知其亡则凡致亡之事无不戒于心逺于亡始得保其存知其乱则凡弭乱之法无不谨其防乱既弭方可有其治君子审夫盈虚消息两相倚伏安之日危萌于内矣曽谓既安可以忘危乎存之时亡兆于此矣曽谓已存可以防亡乎治之世乱生于是矣曽谓已治可以忘乱乎唯戒谨于安存治庻不至于危亡乱是以身获长安国家可常保也否之念亡而警苞桑者所以为休否大人与
　　子曰徳薄而位尊知小而谋大力小而任重鲜不及矣易曰鼎折足覆公餗其形渥凶言不胜其任也
　　徳尊者宜在髙位徳位相称也如徳薄位髙何智大者图谋可大智谋相当也如智小谋大何力大者负任可重力任无违也如力小任重何鲜有不及于败者矣鼎之折足覆餗不量已之才能妄希过分之事安能胜其任哉
　　子曰知几其神乎君子上交不謟下交不渎其知几乎几者动之微吉之先见者也君子见几而作不俟终日易曰介于石不终日贞吉介如石焉寕用终日防可识矣君子知防知彰知柔知刚万夫之望
　　能知将形未形之几其不测之神乎夫人之阿附权势轻忽卑近是徒见已然之迹求托身于显著不能朗鍳于幽隠者也君子自立视有位者岂足重我上交不以謟媚説彼视无位者未必非贤下交不以防渎临之其知几而然乎几也者虽中有欲动之端伣防之至而渺茫莫察得其条理但觉祥和瑞霭独有吉之先现者也君子见其几而有作为不先不后无俟乎终日也易不云乎介于石不终日贞吉严静坚确介然如石焉则明辨自生洞彻无阻寕用终日其决断可察识矣彰也刚也畴不知之唯君子知事之防知其必彰知物之柔知其必刚故万夫望其举止亦可以获吉也
　　子曰顔氏之子其殆庶几乎有不善未尝不知知之未尝复行也易曰不逺复无只悔元吉
　　知几为神顔氏之子其庻几或近于此乎神无动静有触即灵顔子或有不善之防萌已独知之不使复见于行事也斯易所谓不逺之复也　心有几防不善在圣人已为过知之而复见于言行是为贰过知不善不复行则不贰过矣复行即贰之谓
　　天地絪緼万物化醇男女搆精万物化生易曰三人行则损一人一人行则得其友言致一也
　　天气自上而降下地气自下而升上充满弥布絪緼之象也凝结不散万物得之气化醇厚无可穷竭此男女凡物之雌雄牝牡皆在其中隂阳交结搆合其精万物各以体相禅化生有形继续不息易之三损一一得友葢言三则偏重而不可合一则孤独而无所合三损一则两情専而可致一一得友则两愿从而可致一也未有不合两为一而能生化者也损少男少女男上女下有搆精之象
　　子曰君子安其身而后动易其心而后语定其交而后求君子修此三者故全也危以动则民不与也惧以语则民不应也无交而求则民不与也莫之与则伤之者至矣易曰莫益之或击之立心勿恒凶
　　君子内无躁妄则身安矣安其身而后可有动作志正和平则心易矣易其心而后可发言语先施于下固结其情则交定矣定其交而后可求其报畣修此三者无有遗失彼相应者亦全而不缺也身危不定动将自仆民孰与之兴起事业也心惧多艰语亦自戾民孰应之聼其告戒也吾未尝有孚心以及人无所交往即求其趋事赴功亲爱归向民孰与之急公缓私也人情非恩则怨民莫之与则将有因其孤立无助伤害之者至矣益之上九居上而不能益下出尔反尔何足异焉
　　右四章
　　子曰乾坤其易之门邪干阳物也坤隂物也隂阳合徳而刚柔有体以体天地之譔以通神明之徳其称名也杂而不越于稽其类其衰世之意邪
　　凡干为竒凡坤为偶一一之画既立六子八八皆从此出乾坤其易所由以出之门邪隂阳不可见未成为物干画成竒已有阳之形象乃阳之物也坤画成偶已有隂之形象乃隂之物也隂徳必顺阳徳必健隂阳合其健顺之徳健质成刚顺质成柔其刚柔遂有可据之体以此而体天地之所具备譔犹具备也以此而通各卦神明之徳言乎体则雷风水火山泽皆天地之譔也言乎通刚动入防丽止説皆健顺神明之徳也三画之卦自成一体称举其名纯粹无他已重之后则反覆错乱悉揉杂而无定形然干健坤顺雷动风散日烜雨润山止泽説随所凑泊各遂其性断无有越夫本职而失乎常度者于此而稽考其类若讼若师若否若蛊若剥若遯若明夷若睽若蹇若夬若困若革若旅已非羲皇上古之气运其皆衰世忧危之意邪　夫有隂阳往来刚柔进退其理数己具所谓盈虚消息天且弗违羲皇示以卦画引而不发文周身逢衰世忧患演易左右逢原羲皇如闭门造车文周如驱车当道也
　　夫易彰往而察来而防显阐幽开而当名辨物正言断辞则备矣其称名也小其取类也大其防逺其辞文其言曲而中其事肆而隠因贰以济民行以明失得之报易之为道往来不息幽显相因往者虽已去不复现前有以彰之使常在而不遯来者尚未至不可得见有以察之使先几而不匿显者事物已相交接人共知也然事物不始于显必追而推极夫防幽者事物不露朕兆众所昧也然事物不终于幽必穷而发扬曰阐葢原其所自究其所归之谓凡此皆所以开明易理各当其名如乾坤震巽之属各辨其物如天地雷风之属有名有物则正其善恶是非之言断其从违得失之辞悉备而无遗憾矣夫称名岂止杂而不越其所举或一端之理或一象之细抑何小也所取之类涵畜众理该括万象又何大也其防则含容造化逺莫可极其辞则经纬天地文莫能掩其言则宛转旁通不直指一节乃委曲而各中其事则敷陈尽着又非一泄无余乃肆列而偏隠因人疑贰向背难决圣人以此济民使果于行明示以或失或得报荅无误也
　　右五章
　　易之兴也其于中古乎作易者其有忧患乎
　　易自包牺画为卦象虽有所发端天下之人未能鼔舞而振作举而兴起之其在中古乎逮文王防大难以演易周公因避罪以继之皆身亲忧患而明易理故能作易以拯生民之忧患也夫子亦从后推原想象有若疑辞者
　　是故履徳之基也谦徳之柄也复徳之本也恒徳之固也损徳之修也益徳之裕也困徳之辨也井徳之地也防徳之制也
　　忧患降于天生于人非身所造君子但当反身以问夫徳之何如然徳有名实始可依据人生践履自下达上秩序不紊凡一言一动从兹而起是为徳之基址敬慎谦恭卑以自牧居已与人俱以此为执持是为徳之把柄迁于事物循于利害日趋而日逺倐尔反覆其初心是为徳之根本无恒则虽得必失推守而不变常乆不易是为徳之坚固忿欲吾心所本无疾病吾身所本无损之以去其身心之累则徳以此修圣学非但除其本无而已必欲益其所当有使长养而寛大则徳以此裕裕者充长之谓心不动则智慧不生性不忍则灵明不彻学问功业不经磨錬屈抑则造诣未能精详唯困乃为徳之辨别井以养人济世为用而耕获菑畬必有所渊泉井冽必有原得其地则生生不穷故曰徳之地柔顺深入无所违逆为风则披拂者广而制命令为木则利用者多而制器物故曰徳之制或问命令噐物恐与忧患不切曰忧患岂専在庻民王侯之忧患布告天下如盘庚誓诰之类预备戒严如筑城凿池弓矢干戈之类非有制度何能成事　此言九卦之各有専主
　　履和而至谦尊而光复小而辨于物恒杂而不厌损先难而后易益长裕而不设困穷而通井居其所而迁巽称而隠
　　喜怒哀乐发皆中节为和履以行路和为达道礼和为贵小大由之亦达道和则彼此乐从所期必至谦自处卑下若不贵矣人乃敬而贵之不伐不徳若晦若闇矣而偏彰显发为光华不可掩抑复初阳甚防其象小而未大羣隂虽窃据于上自将退而聼命则此小者已异于他物早可辨识矣震动巽入交相襍乱而吾心常一立不易方恒者自如何厌之有忿欲在人尘埃野马防染虚空然蟠据既乆则贼邪为主克之反难损之又损还其本然之质固易易尔故有先后之分也益之善为吾心所固有不加遏灭日就充足自然长大寛裕岂待设施造作求外来之益乎困而不失其所亨身虽拂抑道不可屈穷则必变变则复通天下未有极而不反者井有定分不改其旧是居其所也旱干以资灌溉耔耘以随时候是迁转不定也人有坚确之操始能应用无方也巽非径行直情有委曲成就之义其揣度测量必相称不差然潜藏未露隠而不着显者也　此言九卦之用各有攸当
　　履以和行谦以制礼复以自知恒以一徳损以逺害益以兴利困以寡怨井以辨义巽以行权
　　以用也谓人用之也君子体履之道与世无乖睽以和説而行之行岂有不得于心者乎体谦之道允恭克让以明制礼之当然非工为謟媚也复之端伣甚防人所不见已独知之存养保防自治之功宻矣徳唯一勿贰以二勿参以三终始如一恒乆之道也多一念则害从念生増一事则害从事起损之极不欲其有余长安其不足日与害逺矣徳日新业日盛其利大矣君子观于益而兴起之非云作为以兴利也遭际阨穷怨天尤人岂乐天知命者哉君子素位夭夀不二当困而以寡怨处之在外之境遇无足挠其天性者资深济物静安明洁莫如井物来随应各肖其分量无不合宜以之详审辨别亲亲仁民爱物义何如之有一定不易之理经也有变通无拘之道权也确乎不防刚方正直守经者也审时用中途辙未尝循意见未尝执巽顺宛展等其轻重而取乎平行权之谓也　此言人法九卦之道三申九卦皆圣贤之徳业不専于处忧患然处忧患以求多福岂能逾此
　　右六章
　　易之为书也不可逺其为道也屡迁变动不居周流六虚上下无常刚柔相易不可为典要唯变所适
　　易虽列于方策而为书然皆人生之言行一动一静无能逾乎其限须臾不可离者而可逺乎易之为道屡为迁徙忽变忽动不定居一处周旋流行于六画虚位之间奇之初九倐上而为上九偶之上六倐下而为初六以至二三四五莫不尽然何常之有初本刚也易而成柔二本柔也易而成刚三四五上亦如此相易不可视为典则之常不可期为要约之信唯其变所适从尔岂可执一而论乎
　　其出入以度外内使知惧又明于忧患与故无有师保如临父母
　　易之迁变如此岂襍乱无纪者乎其出其入则有至理为之主宰尺寸度数毫厘不假而往来外内之介正几防先动者得失将从兹以判使学易者于此知畏惧焉尚不显诸形迹补过在是犹可挽回既明忧患且察其所以致忧患之故君子不徒戒慎于易必戒慎于身心暗室屋漏虽无师保之训诲直如父母临之在上承以防敬度乎体易不逺者矣　外内以卦言自内适外曰出自外适内曰入观外内出入之际其得失忧虞所由分也故能使人知所戒惧
　　初率其辞而揆其方既有典常苟非其人道不虚行然其知出入明忧患亦必有道矣圣人之情现乎辞舎辞何所钩索初也循率其辞揆度其方向神虽无方系辞焉必露夫防防不中不逺矣既也揆之精熟亦有典则亦有常道焉从不可为典要中得其一定不易之理也此学易之人所以行易之道乃能昭昭如是苟非其人易道岂能虚空自行于天地之间乎先圣后圣其望学易者至矣不然木方竹简何能重哉
　　右七章
　　易之为书也原始要终以为质也六爻相襍唯其时物也
　　易之为书隂阳自然之理而已理不可见圣人设立卦爻以显著之卦有始终圣人追原其始穷极夫有生之几要归其终究竟夫所止之地形象具矣以此为易之质也爻有六位或刚襍于柔柔襍于刚或刚与刚襍柔与柔襍唯因其时而呈其物也刚为阳之物柔为隂之物皆时所成也故统谓之时物
　　其初难知其上易知本末也初辞拟之卒成之终若夫襍物譔徳辨是与非则非其中爻不备噫亦要存亡吉凶则居可知矣知者观其彖辞则思过半矣
　　爻之六位其初兆端俱防昧而未显事理悉逆故难知其上则事理已彰不过顺以成之无所隐晦故易知初为本上为末也穷本其末自举矣初之爻辞揣摩臆度观时与物比拟之然后可得上不过究竟此义卒完而成之以为终也若夫初既往终未来错杂刚柔之物譔具隂阳之徳辨理义之是非则非中二三四五爻不能详备其变化也噫凡若此者葢欲要求其存亡吉凶尔君子居而观玩亦可知矣苟为智者安事此更仆哉但观其彖辞若乾坤屯防之类一卦之全体六爻之一节心契而黙防可思过半矣
　　二与四同功而异位其善不同二多誉四多惧近也柔之为道不利逺者其要无咎其用柔中也三与五同功而异位三多凶五多功贵贱之等也其柔危其刚胜邪此申明中爻备徳与物之意二与四皆六虚之隂位同夫功用二在下体之中四在上体之下其地位则异矣其所善亦不同也大约二多名誉四多忧惧葢四逼近于君故也夫以刚爻处之则嫌其逼近使以柔爻处之则二之逺者反为不利而二之要归或得无咎者何欤岂非其用柔得中道也三与五皆六虚之阳位同夫功用三在下体之上五在上体之中其地位固异矣大约在三多凶在五多功五贵三贱各有差等然其位皆阳以柔处之则才不足以相称将危而不安以刚居之乃能胜其任邪易中未必尽然亦不过约畧而言尔　中四爻先儒多取互体夫子未有明训要皆穿凿近于隂阳家言不必増此一重障蔽
　　右八章
　　易之为书也广大悉备有天道焉有人道焉有地道焉兼三才而两之故六六者非他也三才之道也
　　易书广大非徒广大也且纎悉具备于其中其始为三画上象天道中象人道下象地道三才虽备矣皆孤阳独隂岂生生之谓因兼并三才而各两其一故重为六画六岂有他义乎即此三才之道天地人各有隂阳三才之道乃完而无颇矣
　　道有变动故曰爻爻有等故曰物物相襍故曰文文不当故吉凶生焉
　　道即三才之道天地人各有变动或上下互易或往来迭更以画交加于位则谓之爻爻分内外象成贵贱相并则有差等刚画为阳之物柔画为隂之物皆谓之物二物共相间襍采章焕发则谓之文如宜刚而柔宜柔而刚是不得其当矣故吉凶因此而生焉天上人中地下即爻之等也星辰云霞山河草木
　　损益经纶即物之文也凌犯氛祲崩决枯槁因革失宜为野为史即文不当也
　　右九章
　　易之兴也其当殷之末世周之盛徳邪当文王与纣之事邪是故其辞危危者使平易者使倾其道甚大百物不废惧以终始其要无咎此之谓易之道也
　　易作自羲皇阐发而兴起之其当殷之末世周方盛徳之时邪唯遭末世其情伪变态日烦日险唯有盛徳其至理大道始能辨析精详虽圣人不明言何事以意揆度葢当文王与纣之事邪文王防难小心服事其系诸辞者不敢直遂不忍遗弃故揣摩拟议多艰难危殆危则忧虑深长防患未然者无所不至故能使之平夷而无险阻苟视事为易易则祸每生于所忽反能使之倾覆即踬山踬垤之说也其处忧患之道穷极天地而甚大然又取类于细物百物咸备无所废遗唯有戒惧存心以此终始则要归于无咎此则文王之道此则易之道也　先儒疑彖辞未见其危危者多在爻辞遂谓爻辞亦文王所系不知文王彖辞含藏不露尚存天王圣明之意至于周公系爻已当诛纣之后虽暗指殷周辞亦稍稍显著但周公以文考之心为心每存谦譲哀恻于其间若以为文王则登天入地虎变革面无号求王杀牛禴祭诸如此辞皆革命以往之实证焉得漫加至徳之圣人乎则爻辞为周公所系无疑夫子曰当文王与纣之事非曰文王自为其辞也唯其文王与纣之事文王断无自述其事之理益信为周公所追述矣
　　右十章
　　夫干天下之至健也徳行恒易以知险夫坤天下之至顺也徳行恒简以知阻能説诸心能研诸侯之虑定天下之吉凶成天下之亹亹者
　　乾坤为易之门举乾坤凡易中竒阳偶隂俱已包括无遗至健之徳行専一而已何易如之然天下险隠而未形者知之未尝不早也至顺之徳行承天而已何简如之然天下阻塞晦而莫辨者知之未尝不先也恒易恒简为其常知险知阻达其变唯其前知则不为险阻所困能安和説乐于吾心虽有封疆方域之不同能研究诸侯所虑之险阻定其吉凶使无疑贰成其亹亹而无厌倦也
　　是故变化云为吉事有祥象事知噐占事知来天地设位圣人成能人谋鬼谋百姓与能
　　天地变化莫测人物云为不齐将何从而逆覩之乎徳一动罔不吉几微吉之先见事果吉也则有贞祥之朕兆形而下者谓之器事方欲动条理可见斯为象事观其象则知其成法如蓍器也观天数五地数五之象则知蓍田畮宫室器也龙见而知于耜举趾定中而知营宫室如鸟火虚昴象也东作南讹西成朔易皆知其噐也君亲亦器也人有爱敬之象则知君亲也静藏之时此理湛然无容窥探占事所以测其未形逆知将来者也皆易简之知也自天地设位易行乎中圣人以易简完成天地之能事朕志先定谋及卿士庻人已审是非得失之正道人谋尽矣复谋协于卜筮而决之鬼谋虽百姓之智愚贤不肖相去甚逺亦皆得与于圣人之所能也故曰易简而天下之能事毕矣
　　右十一章
　　八卦以象告爻彖以情言刚柔襍居而吉凶可见矣变动以利言吉凶以情迁
　　天地雷风水火山泽相重相遇各有其象以告人如重天则告以不息重地则告以厚载云雷则告以草昧水山则告以防养之类卦成而爻彖具就其象以测其情情生于象立言以示人如干健其情资始干初情潜干上情亢坤顺其情资生坤初情履霜坤上情龙战之类画有刚柔刚与刚襍居刚与柔襍居柔与柔襍居柔与刚襍居相宜则得不宜则失吉凶可因之而见矣卦之变动穷于此而动变于彼而通各以其所利言如干不言所利而美利利天下坤利牝马利西南屯利建侯需利渉川之类凡在一卦即是人在一时自有此时之利虽否剥蹇困大过明夷亦必有利于此时者老氏所云至人无死地此之谓也其间吉凶或有移易而不可执彖既云吉而爻偏凶彖既云凶而爻偏吉葢全体一节其情不同因其情则迁改随之如否蛊之卦世运唯艰六爻无凶同人恒丰佀乎极善六爻无一全美之类当以情求之斯得其故
　　是故爱恶相攻而吉凶生逺近相取而悔吝生情伪相感而利害生凡易之情近而不相得则凶或害之悔且吝
　　情也者爱恶逺近情伪是也攻推极之谓取求索资给之谓感发此而交彼之谓人情或爱或恶相攻不止吉凶从此而生或逺或近相取不已悔吝从此而生或情或伪相为交感利害从此而生相感者事物之始相取则又深矣至于相攻则极矣感之情伪在已无分逺近取之逺近在位未有爱恶攻之则有胜负之势故吉凶重于悔吝利害乃其发端犹言宜然不宜然也凡易之情近不相得则恶相攻而生凶伪相感而生害不但以近相取而生悔吝矣苟相得则爱攻而生吉情感而生利近取而悔亡无咎矣逺不相得亦恶攻生凶伪感生害不但以逺取而生悔吝苟相得则爱吉情利逺取悔亡无咎亦如之偏举近者谓近而易明也虽人有千百世同心闻声相思而骨肉冦讐同室操戈者此皆情之乖异非其正也夫子曰千里之外应违况其迩乎未可以不相得専属诸近遗其逺也
　　将叛者其辞慙中心疑者其辞枝吉人之辞寡躁人之辞多诬善之人其辞防失其守者其辞屈
　　圣人之情现乎辞辞也者所以达其辞明其象也叛谓背去往来将变上下将反系辞必有愧负不安之意因其慙知其叛也疑谓心无定见昧于所从系辞必具两端左右其説因其枝知其中心疑也防黙宁静吉之先几吉人之辞必寡喧哓轻率躁之形现躁人之辞必多心本不善欲矫诬自饰以为善其辞藏匿闪铄浮防而不实阳失専一之守隂失承顺之守其辞不能自遂必屈抑而不申内无执持外难劲直也此六者本发明卦爻之辞而生人之言无可遯生人之行亦无能掩矣　易者象辞变占而已四者虽并列然皆附于辞而行故辞为独重羲皇之竒偶辞之发端也三画辞之接续也重之辞之具体也至于彖爻则引申触类辞之大成也非辞无以见象变占并无以见竒偶故夫子一则曰系辞再则曰系辞及此而反覆丁寕尽其情状欲学易者因辞以知易因辞以见圣人以见天地也为陈穆之説者偏舎辞而求诸图亦异乎夫子之譔矣
　　右十二章







　　周易象辞卷十九
　　钦定四库全书
　　周易象辞卷二十
　　余姚黄宗炎撰
　　説卦
　　此亦夫子十翼之一详尽诸卦取象之义汉儒加传字今从古本
　　昔者圣人之作易也幽赞于神明而生蓍参天两地而倚数观变于隂阳而立卦发挥于刚柔而生爻和顺于道徳而理于义穷理尽性以至于命
　　圣人作易深知神明之故乃于幽隠中赞相而显著之生为蓍防之法彼神明所不能言者皆得頼蓍以告人如曰圣人作易得神明之幽助而生蓍草则言涉怪妄不足深信盖据防传天地和平王道得蓍茎长丈丛生满百之语即以为作易之符瑞也与夫子立言之防大相舛缪夫子云作易圣人心通神明而后生为蓍筮也天起于一一者竒也一竒既画一偶中分竒偶并列已相参矣偶画象地自相为偶而成两参者竒一偶二参和于其间也两者率其偶之本体自两而具现也曰一曰二曰三曰四曰五天数竒一三五参之竒而成九故用九地数偶二四两之倚而成六故用六参两相倚为天地之数以至二篇之防万有一千五百二十悉苖裔于此矣今解参为天圆圆者径一围三阳用其全故参天两为地方方者径一围四隂用其半故两地吾不知于此何取乎方圆何闗乎径围又何从而知其用全用半也径一围三是天数四也径一围四是地数五也用全者孰使其多取用半者孰使其亷譲也三竒为纯阳为干三偶为纯隂为坤干初交于坤变坤之初隂而成震再交于坤变坤之中隂而成坎三交于坤变坤之终隂而成艮坤初交于干变干之初阳而成巽再交于干变干之中阳而成离三交于干变干之终阳而成兑观隂阳迭变诸卦已立矣隂阳者气气不可见求其禀气而为质者阳形为刚隂形为柔发挥于六位之中遂支分缕析生为三百八十四爻矣卦立爻生岂仅在名物迹象间邪实根本于道徳义理性命之所以然圣人调和顺适于所行之道所得之徳分别条理其时宜之义矣万事万物莫不有当然之极则脉络疆界灿然而自判乃所谓理也穷之则推极其分量灼见端倪处处迎刃而解乌得有胶葛有抵触哉穷理之至则人物之本性亦不外乎此理性盖理之精微者也尽性而逄其原则天人授受之际至此可窥庶乎知命矣葢由人而达天也理得性复以至知命圣人作易之功用如是教人学易亦必如是则区区蓍数又其假途者与　天人相继自虚空而落迹象由迹象而散为万殊爱恶不同情伪日异不特命不可问且与性愈离而愈逺矣迷惑锢蔽相寻益深不特昧其性之本初即事物之理条分缕析者亦昏乱而莫辨君子有穷理之学使事物昭昭处之各当则心体湛然无私人我无隔将反其赋受之原由尽性以至知命人复与天合矣　三竒象天为参两其三竒为三偶而象地三画成卦两之为重卦凡天所统地皆顺承统者统地于中故曰参承者承天于上故曰两
　　右一章
　　昔者圣人之作易也将以顺性命之理是以立天之道曰隂与阳立地之道曰柔与刚立人之道曰仁与义兼三才而两之故易六画而成卦分隂分阳迭用柔刚故易六位而成章
　　上章云尽性至于命此申明性命之理即在隂阳刚柔仁义中其见诸天地人者散漫难测作易圣人括于六位之内使人凭藉而可求性命之理本如是也作易者顺其自然而表出之立者如足之立必两相并峙而后不僵仆气有隂与阳天道所以立质有柔与刚地道所以立徳有仁与义人道所以立三才之道各两两对举兼之为六故易卦六画而成也既成六画之卦分初三五为阳二四上为隂迭用各爻以加之或柔居于隂柔居于阳或刚居于隂刚居于阳往来错杂于六位之间而成文章分则一定不可移易迭则变化莫能执者三才之道尽矣其性命之理尽矣専言卜筮恐未足以当此
　　右二章
　　天地定位山泽通气雷风相薄水火不相射八卦相错数往者顺知来者逆是故易逆数也
　　孔疏言此就卦象明重卦之义其理简易可晓自有天地定此上下之位其间形迹最显著者无如山泽山高泽深势佀隔絶气则相通山非泽之蒸润则不能徴云输雾泽非山之灌注则不能原流接续也其间禀气之最猛烈者无如雷风雷以宣泄阳气之郁结风以发舒隂气之锢闭两相激薄而势益张也其间流行于宇内为日用之最切者莫如水火润下炎上寒热湿燥性气形质之违戾每攻击而难和合然在天则一画一夜以代明在人则耕耨饔飱以资养水火之防同有不相射害者存也此仅举父母之交长与长中与中少与少交而言尔未及乎八卦之递相错也父母长中少易位交错岂异是哉易之为道藏往知来彰往察乎无不具备然往事之不忘何待夫智者以往可顺也数也圣人作易以前民用欲使知来来固未形必逆之然后得也易之钩深致逺知防其神葢逆数也　圣人文义本是显明直截无有支离隠晦嵗厯数千儒师数百均无异词迨乎有宋邵氏受陈希夷先天图学遂以此章为伏羲八卦方位牵强无稽不胜乖缪其大指俱从方士丹鼎而来所重専在水火于内事为心肾于外事为沙铅心也沙也俱属离火肾也铅也俱属坎水心火上升及下降之肾水以济之两相交媾久久而成圣胎则此身可以长生沙中神火飞扬而不可制伏取铅中神水以和其气沙铅气结而生子孙则服食变化尽在是矣凡此皆取坎填离之道葢离画中虚坎画中实以虚受实离返成干以实益虚坎返成坤今日之离南坎北乃后天使然其本然之干南坤北则先天自具者也今震木居东东为青龙龙在丹家为澒澒产沙中沙火能伏澒木名曰火中木是震木乃后天离火乃先天也今西方为兑金为白虎虎在丹家为铅水神水神火结成金液名曰水中金是兑金之居西西乃后天坎水之居西乃先天也故谓之离东坎西兑泽连接正南之干天两金相倚故兑居东南艮山直根正北之坤地两土相培故艮居西北震雷发于地自内而达外故震居东北巽风起于天由外而入内故巽居西南葢此四隅位置丹鼎不甚重之序列尤属景响不过就南北水火数演安顿据其偏词亦未见为确然也诬称羲易实方士之小慧尔详图学辩惑
　　右三章
　　雷以动之风以散之雨以润之日以晅之艮以止之兑以説之干以君之坤以藏之
　　夫子既言八象之昭著于两间相错而为逆数此复举八物之用所以相因而成变化夫天象地形无论或微或显莫不载以元气元气之流行周到固无时而不动者也然阳刚奋迅至大至速则莫如雷矣能使万有之幽潜屈抑随之而俱出是为羣动之宗也上下昭著纷杂错陈莫不各舒其性情而展布通达于出有入无之际则散之为道广也然而解释隂气之闭锢轻之为披拂重之为驱荡则散莫如风矣天下之郁滞逄此而悉除是散之最疾者也飞潜动植亲上亲下无以以脂膏滋其体质而后能发荣滋长不至于枯槁惟雨之功为能润之也寒沍凛冽感者近乎零落发生之气必融和而淑燠薰蒸万物使盎然而就熙暤者惟日之功为能晅之也彼动也散也润也晅也俱以宣泄为事苟不止之则何以休养而坚实何以继续而不穷非艮以止之不成也随在各足涵容粹美保天真而安乐利庶品之愉裕羣生之欣畅非兑以説之无是也凡此六者之足用皆自司其一　而各极其能事又统命于干者也有干以君之奉君以施化虽纷纭而不乱得君以主宰虽悖驰而不缪臣之事业即君之事业也惟坤配干干主施为坤主承受凡此六者之经纬俱归根复命于坤之内坤乃寂然混然藏之于无何有之乡而莫窥其迹也斯八卦之神妙也动散润晅四者乃元气之发生于天机为外出故言雷风雨日之象以见其流露止説君藏乃元气之收敛于天机为内入故言艮兑乾坤之卦以见其包含　邵氏以此章为八卦方圆震巽居中巽居左而向东南震居右而向西北次巽者坎次震者离次坎者艮次离者兑次艮者坤次兑者干云图从中起天向一中分造化者也苟细玩此章略有可髣髴不彼论其序震已居第四今则又从震起自相背戾吾不知之矣详附録
　　右四章
　　帝出乎震齐乎巽相见乎离致役乎坤説言乎兑战乎干劳乎坎成言乎艮万物出乎震震东方也齐乎巽巽东南也齐也者言万物之洁齐也离也者明也万物皆相见南方之卦也圣人南面而聴天下向明而治葢取诸此也坤也者地也万物皆致养焉故曰致役乎坤兊正秋也万物之所説也故曰説言乎兑战乎干干西北之卦也言隂阳相薄也坎者水也正北方之卦也劳卦也万物之所归也故曰劳乎坎艮东北之卦也万物之所成终而成始也故曰成言乎艮
　　此夫子言八卦之运行其次第有如是者或地或事或时或气各于其卦想像之亦不専主方位也帝者天之主宰以无形而运有形者是也震动发为隂阳之门户气化自此而出既出则整齐端好在于巽矣齐以从事将有交际往来相见之道则在于离也有相见则有作为而致役乎坤也有役必有成功功成必説是説言乎兑也懽欣之至一变而为凛冽则战是交战乎干也战则劳苦而求休息则劳者慰劳也当坎而慰劳也劳而休息则成矣是成言乎艮也夫八卦四时五行庶事皆主于帝帝不可见见诸万物阳气振动凡为品类莫不随之而出震为东方生长之气机于是始焉因而旋转次震者巽为东南万物至此妍洁整齐如人之少年都雅如草木之枝叶新鲜也次巽者离离明普照无幽隠藏匿之处万物各呈其形气以相见嘉防合礼为南方之卦古之圣人必居南面而聴天下无微不烛向明而治葢取义于此也次离者坤坤为地凡含气成形之徒无不资地以为养营营逐逐致其力役之分量而后已故曰致役乎坤次坤者兑兑为正秋万物之长养既极其畅茂强盛者亦已徂矣金气肃清美利坚寔万物尽遂所説故曰説言乎兑次兑者干何以言战干为西北之卦万物厯离坤兑皆隂自交此而往干坎艮震皆阳是去隂而就阳也时为日月之交闭塞成冬是又隂之极而阳之最微也言隂阳争道相逼迫而然也薄犹逼迫也次干者坎坎为水水乃正北方之卦有嵗终事毕安慰其勤劬之象劳卦也万物休息归宿于此故曰劳乎坎次坎者艮艮乃东北之卦万物之迁转已尽境遇已穷惟艮能成其所以终终则复始惟艮能成其所以始故曰成言乎艮其间举时令作用五行地位变化错出可因此而推彼互相发明者非有他意也惟干不言万物者万物莫不本于隂阳隂阳聴命于干特着其大者以见干与他卦不同也
　　右五章
　　神也者妙万物而为言者也动万物者莫疾乎雷挠万物者莫疾乎风燥万物者莫熯乎火説万物者莫説乎泽润万物者莫润乎水终万物始万物者莫盛乎艮故水火相逮雷风不相悖山泽通气然后能变化既成万物也
　　以八卦成列而言则乾坤各居一位亦各司一职以乾坤之主宰而言则乾坤寔运用隂阳神不可测于何而见之但见万物之自得其宜自行其事恰恰美好能妙万物故言其神也雷动风挠火燥泽説水之润艮之终始六子原具此才能至于交相感应得中气而为水火两相逮及得始交而为雷风不相悖畔分终画而为山泽其气相通迭相重错其象自立其义乃现然后能变化无穷成此万物之情状也言水火雷风山泽非止云水与火交雷与风交山与泽交也葢递相交错仅示此例也六子禀于乾坤六子之张弛皆乾坤之神妙也　如以图而言则此章先后天混淆令人何所适从
　　右六章
　　干健也坤顺也震动也巽入也坎防也离丽也艮止也兑説也干为马坤为牛震为龙巽为鸡坎为豕离为雉艮为狗兑为羊干为首坤为腹震为足巽为股坎为耳离为目艮为手兑为口
　　前以徳言有健顺动入防丽止説之义详八纯卦及附録后以象言明取物取身之义一物不必泥于一卦一卦亦不必执于一物不过得其佀是而已右七章
　　干天也故称乎父坤地也故称乎母震一索而得男故谓之长男巽一索而得女故谓之长女坎再索而得男故谓之中男离再索而得女故谓之中女艮再索而得男故谓之少男兑三索而得女故谓之少女
　　长男长女得天地之气至醇故雷风之气莫可御中男中女得天地之气而兼质故水火能流行乎上下少男少女得天地轻清之气寡重浊之质多故山泽凝滞物而不化　读此章则知八卦相生之序邵氏一隂一阳层垒加上以谓根干枝叶岂夫子之説乎膏肓可霍然矣
　　右八章
　　干为天为圜为君为父为玉为金为寒为冰为大赤为良马为老马为瘠马为驳马为木果
　　自有干马坤牛干首坤腹以及六子各得物与身之一象夫子恐人拘泥于此故推广而言之凡可髣髴俱从类想像皆合于卦义也干本象天运转不息为圜于国为君于家为父皆贵莫与并者质纯粹而为玉坚刚而为金居至高则为寒气凝结则为冰阳之色赤纯阳则为大赤马健行健之至为良马久行不止为老马周身皆刚为瘠马毛有斑驳为驳马旋马若鳞骏马之称也包含气化生生接续为木果也
　　坤为地为母为布为釡为吝啬为均为子母牛为大舆为文为众为柄其于地也为黒
　　坤本象地作成万物为母边幅平顺经纬错综为布虚而容受饔飱养物为釡含畜不露时至而后发生为吝啬无有偏颇无有辨别随其质性而成其开塞为均顺而又顺以成生育之功为子母牛无物不载为大舆晶华之气自下而达于上以昭著于两间为文偶画数多为众处处可执持为柄土之中色黄其于地也得纯阴之色为黒黑土极肥宜于禾稼亦言其生物之功也
　　震为雷为龙为元黄为旉为大涂为长子为决躁为苍茛竹为萑苇其于马也为善鸣为馵足为作足为的颡其于稼也为反生其究为健为蕃鲜
　　震本象雷当东方青龙之位又随雷而自下达上为龙天元地黄初交而竒偶错为元黄以一竒承二偶如枝之载华叶为旉旉荣也阳动于下必欲上往二阴乃地之体质平广无碍为大涂干一索得男为长子势猛气勇当之者裂且急迫而不可需迟为决躁春荣生草苍翠青莨初生曰萑长大曰苇竹与萑苇俱下刚上柔为苍莨竹为萑苇震动主行有马象声大莫如雷为善鸣马后右足白曰骧后左足白曰馵馵従马従二二指其白也位东属左阳在下属后足为馵足阳欲起为作足旋毛在额中虚佀射的其画上虚下实为的颡此四者良马之相也其于禾稼如五谷初入地破殻而出根反向上震甲木戴甲之时为反生分干初体刚不可抑其究为健正东得木之气纯自此而茂盛初生之色新而且洁为蕃鲜
　　巽为木为风为长女为绳直为工为白为长为髙为进退为不果为狊其于人也为寡髪为广颡为多白眼为近利市三倍其究为躁卦
　　巽本象木象风坤一索而得女为长女木曰曲直绳柔而可引巽顺従绳曲者皆直为绳直人生之用木物甚多斵始成器为工阴黑阳白两阳在上为白木自勾萌而至干霄风自地而及九天为长为髙阳欲上往阴欲下入以其同体未有决防为进退为不果天下馨香之气多出于草木为狊气阳血阴髪为血之余而在上阳骨阴肉颡骨而亦在上目原属离之象离阴在中黑白均称巽阴在下白浮于上故于人为寡髪为广颡为多白眼市乃交易之所往来皆以利集入于中而不觉近市趋利浸多则浸喜巽顺善入为近利市三倍一阴附于二阳虽下必上虽入必出初而进退不果后则骋于一决其究为躁耳　震巽为阴阳初变故两卦皆言其究竟盖因始以测其终也
　　坎为水为沟渎为隠伏为矫輮为弓轮其于人也为加忧为心病为耳痛为血卦为赤其于马也为美脊为亟心为下首为薄蹄为曳其于舆也为多眚为通为月为盗其于木也为坚多心
　　坎本象水水之流行者为沟渎一阳陷于二阴之间其阳不能显著为隠伏陷于险中失其本性矫其曲者使之直輮其直而使之曲变易曲直莫若弓与轮为矫輮为弓轮在险则忧阳居中象心阴揜之则病肾水开窍于耳中实则痛水行于地血行于身其人为加忧为心病为耳痛为血卦干为大赤坎分其一体而得中为赤骨脊居中以刚现于外则美心脏居于内以不能出则亟竒首象上一阴抑之不能昻则下下一隂象蹄过于微弱则薄未能去险不可驰骤须牵曳而行其马为美脊为亟心为下首为薄蹄为曳干马坤舆以舆驾马马陷则岂能独安其舆为多眚水行必达于海为通水之君为月藏匿不彰为盗水气生木刚当乎中其木为坚多心
　　离为火为日为电为中女为甲胄为戈兵其于人也为大腹为乾卦为鼈为蟹为蠃为蚌为其于木也为科上槁
　　离本象火火之帝为日阴火为电坤再索得女为中女甲披于身胄冒于首戈长兵皆以刚而衞人离阳外隂内为甲胄为戈兵画虚其中于人为大腹火能燥物为乾卦以骨裹肉为鼈为蟹为蠃为蚌为火气逼木滋溢于外则中空空则上槁矣科者斗量之义谓中空也其木为科上槁
　　艮为山为径路为小石为门阙为果蓏为阍寺为指为狗为鼠为黔啄之属其于木也为坚多节
　　艮本象山震二隂平坦在前象大涂艮一阳横亘地上佀行于山上为径路土多石少为小石二偶加一竒为门阙上小而坚下小而脆为果蓏在今年则成终在来年则成始亦为果蓏防门阙而禁止出入者为阍寺艮象手手之用为指刚在外而御人刚在前而善啮为狗为鼠为黔喙之属刚在上木产于山为坚多节
　　兑为泽为少女为巫为口舌为毁折为附决其于地也为刚卤为妾为羊
　　兑本象泽坤三索得女为少女兑画上开以言语事神为巫以言语事人为口舌在外一阴中防为毁折依阳一阴拆裂为附决地土丰厚则膏腴兑上一偶土气甚薄其地为刚卤少女従姑姊为妾内柔外刚为羊　八卦取象不过偶举其万一或亦当时卜筮家所尚者未必即是夫子之定论至于诠释亦不免近于穿凿岂欧阳氏之疑正为是与
　　右九章









　　周易象辞卷二十
　　钦定四库全书
　　周易象辞卷二十一
　　余姚黄宗炎撰
　　序卦
　　连山首艮归藏首坤其所序列自皆不同周易首干次坤以及六十四卦之次第文王之所序列也夫子发其义理而防通之为序卦二篇后人加传字于下今从旧本亦十翼之一也
　　有天地然后万物生焉盈天地之间者唯万物故受之以屯屯者盈也屯者物之始生也物生必蒙故受之以蒙蒙者蒙也物之穉也
　　在气化则为天地以易理而言则谓之乾坤追原作易之始未有乾坤之名故直称天地也万物虽指成象成形之类然以易论即六十四卦亦是也故曰以言乎天地之间则备矣万物虽盈于两间不能及虚空之百一惟气则充满洋溢无微不到然隐莫能覩最可徴者乃在雷雨将作未作之时醖酿郁蒸下自九渊上逹九天物物各见和润之气即是生机之所兆端屯之为盈为始生盖以此屯生则形气既具必赋诸性情授以知识遂纷纭蔽锢而迟滞故为蒙为穉也
　　物穉不可不养也故受之以需需者饮食之道也饮食必有讼故受之以讼讼必有众起故受之以师师者众也众必有比故受之以比比者比也比必有所畜故受之以小畜物畜然后有礼故受之以履
　　饮食犬欲与生俱生唯恐有溺于此者故在必需之内寓需缓俟时之义使人无躁急强求也民之失徳干糇以愆毫末之微而至争鬬讼狱极其求胜之力而生于兴师动众众以定乱必有所统一而比辅之归附虽至非畜养得宜何以乆而能固衣食既足教以人伦知礼而践履之书云既富方谷夫子曰富而加之教也需之饮食在天在父母所以养蒙小畜之畜在君上所以匡其比也
　　履而泰然后安故受之以泰泰者通也物不可以终通故受之以否物不可以终否故受之以同人与人同者物必归焉故受之以大有有大者不可以盈故受之以谦有大而能谦必豫故受之以豫
　　人之践履大而纲常名教小而饮食起居处处各得其当则心泰身安行无不通矣人情有所拂逆始长虑却愿无一往之失通极而无窒塞则上不喜闻匡弼下亦惮于纳箴规其为隔碍也岂不甚哉欲通其否在忘人己屏私意大同夫物我前此之否可去后此之来归者众能以虚公成大有之世大有天祐千古难逢唯谦可以长守谦则与人无争患与物无违忤安往而非豫乐乎
　　豫必有随故受之以随以喜随人者必有事故受之以蛊蛊者事也有事而后可大故受之以临临者大也物大然后可观故受之以观可观而后有所合故受之以噬嗑嗑者合也物不可以苟合而已故受之以贲贲者饰也
　　愁惨之气必多疑贰生退避矣和説则易于顺从我之随人人之随我豫乃中心诚服非威屈势驱比也得人则何事不成相随则风靡苟且多致败坏豪杰之士起而更张易辙去其积习之頽惰振作维新巍巍乎为天下之大观大君以临万民万民以观大君因相就而相合虽有中梗亦可噬去上下交嗑也合之易其离必速直遂则近于禽兽故制为仪文闲夫嗜欲行情以敬贲饰之所以有取乎天文人文也
　　致饰然后亨【飨】则尽矣故受之以剥剥者剥也物不可以终尽剥穷上反下故受之以复复则不妄矣故受之以无妄有无妄然后可畜故受之以大畜物畜然后可养故受之以颐颐者养也不养则不可动故受之以大过物不可以终过故受之以坎坎者防也防必有所丽故受之以离离者丽也
　　天下仪文之盛莫甚于飨礼陈列辉煌品物堆积稍有所未具则不成为飨盖竭力致饰以从事然后成礼一飨以往皆委弃而莫可用前此之其难其慎者荡尽无余矣夫专于外饰中诚必减文掩乎质质将零落是剥之因乎贲也秋霜既杀草木悉凋穷其在上之英华反为在下之根本生防复萌无假于外来即此未尽剥者是矣人之有妄乃防失其本心所至天均既复妄于何生妄念未除虽有所畜适足増长其伪且更有以坚之也大畜取象前言往行苟妄人记丑而博彼诵诗读书何莫非文奸之用故先无妄方可畜也大畜之养不同于小畜以养庶民大畜所以养贤养贤不可不备物颐之养亦与需之养不同需自蒙来父母之养子蔬食菜羮使不饥则已颐将之大过子之养父母必有酒肉敬以养志非仅口体也养之有素始可动作吉凶悔吝生乎动大过随之过为过失为过往人恒过则防其心多过往则防其身坎险可以收人之犇轶离丽有能拯人之患难也右上篇
　　有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错
　　上篇天地万物俱属太古言之人亦万物中一物尔虽有男女夫妇父子其交接也未必有礼义行乎其间生育长养与鸟兽草木无异自圣人出而错诸礼义始与万物有别人独为贵矣下篇歴举人伦所自则羲农以往之世也
　　夫妇之道不可以不久也故受之以恒恒者乆也物不可以乆居其所故受之以遯遯者退也物不可以终遯故受之以大壮物不可以终壮故受之以晋晋者进也进必有所伤故受之以明夷夷者伤也
　　夫妇愚不肖即天地隂阳之大义感应相通终身莫可变易惟恒久乃能尽其道久则专一专一则偏执未有时异世殊可久居其所而不迁者当立不易方之时退遯已踵其后君子知进退存亡不失其正也非曰安于懦弱避重任畏难事也有以养夫至大至刚发露而莫能屈抑亦非徒恃乎强有力果敢以求必胜者故不终遯而大壮不徒壮而晋也进则置吾道于高明使事业焕然而光显进之极则明之至进之极则难为退明之至则易为蔽故必受伤为明夷也　物不可终壮受之晋谓不止于壮盖将有所设施进而得位壮岂血气之勇乎
　　伤于外者必反其家故受之以家人家道穷必乖故受之以睽睽者乖也乖必有难故受之以蹇蹇者难也物不可以终难故受之以解解者缓也缓必有所失故受之以损损而不已必益故受之以益益而不已必决故受之以夬夬者决也决必有所遇故受之以姤姤者遇也伤外反家其义不一士人欺世盗名可以掩遐逺之耳目不能致饰于父母昆弟苟行于邦国而见伤必自反内行无亏然后出图所事一也以人合者见伤则弃去矣家以天合见伤则相恤相抚二也君子治平之志逢时乃展或天命不能以勉强则为政于家父父子子兄兄弟弟夫夫妇妇是亦伤于外者所可为三也一家之人不特用穷易致乖睽即一身所分高曽递降穷其所至渐为路人家固未有不乖睽者人情亲睦虽有外侮尚能御灾捍患参差违悖内难亦将作矣举手动足无非蹇难不通者忧患相寻智慧日増蹇难不能终防其迫切渐可解缓缓则去危急就寛裕其操持固守未能若前此之周到必有放失差失之所故用招损也凡人内萌一念外兴一事即为此念此事之扰损之又损至于无可损则澈澈忿欲何来不必别有所益就损之时已是益之大者夫损则虚虚能受益则实实无可加则必溢出于外而决去也夬如流水决而就下趋卑湿之地为江河湖海又相姤遇复以孤阳反姤以穷隂遇反者暂出即归遇者不期已至隂阳消长虽递有偏胜断无独絶之事冬未尝无阳夏未尝无隂至治之世亦有小人极乱之世亦有君子剥尽为纯坤夬尽为纯干俱迂疎臆见非易理也
　　物相遇而后聚故受之以萃萃者聚也聚而上者谓之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若长子故受之以震震者动也物不可以终动止之故受之以艮艮者止也有所相遇则聚防于一处未遂分驰如泽地聚水必上升而为云雨甲坼聚于地中必上升而为枝干人才聚于草野亦必上升而为卿相将日高而日危矣上非可乆居之地极则困戹随之与其在上而困何如反下为安耕田凿井乐尧舜之道舍之则藏也井田耕获每嵗一变皆革除故旧不留秽浊饮食登鼎必取维新以为用也鼎为重器荐于宗社传国家继父位惟长子主之震一索得男长子之象其性振动自下而起由中以逹上动乃穷而止止盖善成其动艮所以时行时止动静不失其正也
　　物不可以终止故受之以渐渐者进也进必有所归故受之以归妹得其所归者必大故受之以丰丰者大也穷大者必失其居故受之以旅旅而无所容故受之以巽巽者入也入而后説之故受之以兊兊者説也説而后散之故受之以涣涣者离也物不可以终离故受之以节节而信之故受之以中孚有其信者必行之故受之以小过有过物者必济故受之以既济物不可穷也故受之以未济终焉
　　终止之物枯橛朽株生防安在静养休息之余不欲其骤往惟次序而渐进乃得进之宜也进有其方可以托身归宿如归妹之去家归人为得所归伊尹归汤而汤王二老归周而周兴顾不大欤丰大不可以长保处以忧危尚恐日中必昃苟乘其大而聼共穷极所居之位必至于失而后己一身飘泊覉旅无家虽髙天厚地莫可容其局蹐焉得不卑巽以自下能人则捍格者寡故易于入人情抵牾相拒必怒违捩多阻必忧入而无拒无阻未有不説者兊説冲融意气舒泄涣散离异何所隄防有节制以为之限量奔驰不至于逾越然必规绳画一使天下信而可守惟中孚乃可乆也有以自信则果于行作为或将小过过则阅歴已多才足兼人何患事业不济而理势已极物穷无往天地固无穷尽之时易亦无穷尽之道此日之终即来日之始前事之既济即后事之未济前人之既济即后人之未济循环转毂莫有端倪圣人所望于将来者其因革损益随时变通曷尝一定哉序次之义亦不过举夫大概非谓囿于是也神而明之存乎其人读易者所当知也
　　右下篇
　　序卦义理佀乎浅近昔贤多有疑之者不知此正言近指逺之妙六十四卦三百八十四爻苟非序卦聨络指防尚如金未就镕玉未成器陈列之谓何夫子随文随字辗转注释遂若星宿垂天江河行地焕然于耳目之间其阖辟盛衰消息盈虚一治一乱遗此序则晦而不显大人君子所以乘时御世绸缪未雨之计兴废救敝之术遗此序则紊昧而无定识彰往察来以前民用得此如视诸掌防哉程传其有得于此者乎







　　周易象辞卷二十一
　　钦定四库全书
　　周易象辞卷二十二
　　余姚黄宗炎撰
　　杂卦
　　旧本止称杂卦无传字今从旧此夫子错杂举六十四卦名而随意释之或与彖象有同不同亦各申其义补所未备不必云夫子之易则如此也是十翼中之一
　　干刚坤柔比乐师忧临观之义或与或求
　　乾象为天其气为阳而质刚凡诸卦之阳皆干之刚也坤象为地其气为隂而质柔凡诸卦之隂皆坤之柔也旋干转坤立于天地间者莫大于君惟比以一刚居天子之位羣柔聴命万国安宁之时也朝廷草野熙熙暤暤何乐如之治之极即乱之萌乱而至用师上下人民无非愁惨之象是则忧之大者盖乐与忧转盻尔自乐趋忧易自忧返乐难也君在上而頫临臣民当施济无涯而一于与臣民在下而仰观君上当各察其情而遂彼所求
　　屯见而不失其居防杂而着震起也艮止也损益盛衰之始也
　　屯之初九居下而为卦主令闻令望已见于时然磐桓而不遽进仍不失其所居之位【居即利居贞之居】防昧未分混杂于庸众之内而已有所表着大人君子伏处草野自与凡民有异遇时可为为震则振作而起功成而退为艮则时止而止人知损之为衰不知乃盛之始也人知益之为盛不知乃衰之始也困心桓过圣贤所以兴日中月盈富贵所以就危亡也
　　大畜时也无妄灾也萃聚而升不来也谦轻而豫怠也好士养贤千百难遇大畜幸逄其时也意外之福絶少非意之祸恒多凡属无妄皆为灾也萃为泽受于地趋卑湿而防聚升则地中生木就离散而不能复来也天下幽隠者可图高明未易居也人有谦徳自视欿然虽地山之重常若轻身心逸豫曰求安乐虽迅雷出地之惊恐未能警其怠缓也
　　噬嗑食也贲无色也兊见而巽伏也随无故也蛊则饬也
　　刑狱肇于饮食噬嗑着其象辞以示戒也天文人文非五采所可加绘画所能就责之至文是无色也兑刚隠于内柔显于外其可説之情自见巽刚露于外柔含于内巽顺之意伏藏也随时制宜不得拘守陈迹天下随时亦未许更端造作是无故也蛊盖蠧蚀朽壊非猛励以整饬乌能有所补救也
　　剥烂也复反也晋画也明夷诛【株遇反】也井通而困相遇也
　　剥者剥去皮肉如硕果之仅存其核壊烂已极也复者阳消于上旋生于下即此一阳之往而来反也即彖篆刚反之谓晋象明出地上万物相见正日中而为昼也明夷明入地中昏昧不辨是非邪正莫能分贤人君子受其诛责也井田徧于天下井水汲其泉原皆流通不碍之象而困则举动窒塞处处皆有扺当相遇不相假也遇如遇敌手之遇
　　咸速也恒久也涣离也节止也解缓也蹇难也
　　感应之几防于景响此一动而彼已觉咸之速也坚确固守百年毕世而无间乎始终恒之久也涣节皆水得风之荡播则离遇泽可栖息则止人情涣散则离有所节制则止也忧患束防急迫痛切而不能舒展解其拘系故缓也天地寛广至于无所措手足乃人情险阻甚于山川蹇所以为难也
　　睽外也家人内也否泰反其类也大壮则止遯则退也睽火泽不相得其志曰疎虽同居一室言笑自如心实外之也家人木火相比而为用其气自亲虽室逺人遥究成契合以其内之也否天居上地居下天地位置本然泰地在上天在下天地之形颠倒何以治乱偏异此反其为上下之类也大壮宜乘时而进进不遽进即思所止则能全其壮遯宜见几早决知微则退也苟至于壮极有求止不得至于当遯有欲退不能者矣
　　大有众也同人亲也革去故也鼎取新也
　　大有以虚恭在上天下之才徳辅之其所得众也同人以柔中在下天下之物望归之而为人所亲也金曰从革离火链兊金革去其土石之故性变成坚刚之质是去故钻燧改火四时迭换饔飱熟食旦莫易薪鼎所以云取新也
　　小过过也中孚信也丰多故也亲寡旅也离上而坎下也小畜寡也履不处也
　　小过者人所由行经厯皆过而不可留也中孚者诚含于内为可信也小过四阴外着二五得中为逾其分中孚二隂中藏而自守终不浮露俱蕴而未发者盛满之时好大喜功易于造作丰所以多故孤覉无倚他人父兄亲之者寡所以为旅也丰知日中之戒则不敢轻动而多故旅知时义之大则浮生如寄而不患亲寡矣离为火火炎上隂精附于阳故能上坎为水水润下而阳神托于隂故就下也仍是阳上隂下之定体也小畜其所积聚尚寡未能如养贤应用之事也在士君子则诗书文采虽备而于治国平天下尚有待焉履者人之步履进而不止行而不息从洒扫应对之微以至动容周旋中礼俱躬行寔践而不处也处乃安处不迁今汝画之类也
　　需不进也讼不亲也
　　需者有所待而后行以适合乎几宜未敢轻近也盖能进而不进也讼者近不相得或质性相反行事乖缪不能相亲也盖本亲而不亲也
　　大过颠也姤遇也柔遇刚也渐女归待男行也颐养正也既济定也归妹女之终也未济男之穷也夬决也刚决柔也君子道长小人道忧也
　　大过充塞于中本末皆弱以幼穉衰老之二隂举坚强盈实之四阳必颠仆者也姤以一隂初生于下五阳乘其上始得附之而滋长姤之遇也乃柔过刚而得遂夫进长也渐以少男长女女虽可归必待男可成礼而后行也颐以饮食取义恐有以小害大之事尸位素餐之讥贵于养得其正也既济水受火克和合得宜阳居阳位而不紊隂居隂位而不乱是不可移易而一定也归妹者女得所归离家以为家彼为妇之始此为女之终也未济隂阳各失位男亦不能命令乎女是男之穷也男穷有变通之道故独举男穷也夬有决夬之义刚无欲而果防柔沾滞而依违唯刚能决柔也凡此二篇之卦圣人所以观象系辞者有君子之道焉有小人之道焉君子学易则穷神知化与天地参能使其道日就于长小人学易则亦可趋吉避凶能使其道因忧患而迁善改过也忧即忧深虑逺之忧如曰使小人忧愁岂小人者独非天地之生物乎岂必置之困苦无聊亦将骋于一击矣故知君子小人二语是总言六十四卦义理非仅结夬决之文也
　　或曰卦俱反正往来相对惟后八卦不行疑有错简因改为大过颠也颐养正也既济定也未济男之穷也归妹女之终也渐女归待男行也姤遇也柔遇刚也夬决也刚决柔也君子道长小人道忧也佀乎整齐实不免高叜为诗之病矣夫既云杂卦何取于整齐随举随释各当至理学人不必于无闗系处擅改圣经也






　　周易象辞卷二十二
<经部,易类,周易象辞__周易寻门余论>
　　钦定四库全书
　　周易寻门余论卷上
　　余姚黄宗炎撰
　　予七八嵗之时随先忠端公于京邸授周易本义句读逾秊未能省大义先忠端蒙难愚方童穉凡我先忠端理学之渊原自得之精蕴实未尝窥其毫末也迨乎稍长吾兄太冲先生命读王注程传时随行逐队以图进取不过为博士弟子之学无所得于心也间从蕺山夫子与闻绪论予蒙蔽甚深虽夫子谆谆训诲未能有所启发每与执父陆文虎共阅郝仲舆先生九经解其融防贯通一洗前人训诂之习然而可指摘之处颇多遂有白首穷经之约文虎捐馆丽泽零落而予更遭风波震荡患难剔剥始觉前日之非夫立身与物老而衡决其困而不学之故乎子曰作易有忧患不占不可为巫医学则可无大过拟以五十之年息絶世事屏斥诗文専功毕力以补少壮之失家贫苦饥奔驰四方以糊其口枵腹殚思往往头僵仆或有臆中胸懐亦若天空海濶顿忘其困苦又复废书长叹恨不使文虎见之一畅吾茹噎也因其未能鳞次姑随笔杂述以备散忘命之曰寻门余论见予得门而入之难也若夫全书成与不成尚未可知先附于兹庶存其志焉
　　管公明言易安可注陶隐居言注易误犹不杀人注本草误则有不得其死者矣二者之言似异而实同管氏学易大畧逺接焦京以灾祥测验行其术数弃大道而不讲陶氏不知经术惟事本草睨而视之不过为养生家言尔尤不足论也夫君子之于易也居则观其象而玩其辞动则观其变而玩其占岂区区以策为动吐纳为静哉管氏徒以家鸡野鹜之智无根葩藻未尝稍涉心性藩篱国家治忽也陶氏遯身世外且因符瑞以劝进遗讥于后世与吾夫子学易可无大过不亦背道而驰者乎所以公明不能注易隐居轻夫注易也唐子西驳正隐居以六经辨道物所以生本草辨物人资以为生一物之误不及其余道术之误其祸至于伏尸百万流血千里诚为笃论或问之曰子西之言亦据两汉言之也唐以后无是也宋儒之注经其误不胜举矣不幸者蠧笥防簏无所轩轾幸者颁之学宫习于博士弟子父训其子师授其徒家户诵然其用也如倛头其弃也如敝帚孰以此决疑狱定国论而惧其遗祸也哉诚不如树艺医卜犹有师承一物之误大于六经也予曰恶是何言与夫引经而误犹若子西之所云矧弃经而不用邪火于秦黄老于汉佛于晋宋梁陈是弃经也衺说诬民绣错佛老而破碎周公孔子北宋南宋尚可言乎否邪是乱经也弃经不用或可望于来兹乱经莫辨虽孟子复生亦不能觉其数百秊沈锢之俗习矣其祸岂止伏尸百万流血千里邪庄生云祸莫大于心死镆鎁次之伏尸流血镆鎁也弃经心死也至于乱经则举天下后世之人相率而心死也又何暇论其祸之轻重邪或又曰宋儒之注经虚谈性命唯唯否否苟欲引之以决疑狱定国论则可东可西可上可下佥壬衺佞因縁为奸法家拂士无所依据吾不知其可也予曰恶是何言与汉遭秦火之后武皇亦非斯文之主学士崇经岂能上追往哲然而去古未逺流风遗俗犹有存者师弟子之授受等于父子祖孙莫敢紊越故其一二字训诂确有从来宁失之简朴拙涩阙疑以传信断无有任其聪明意见妄为立说者所循所守隆重敬信原如律法故可以济世安民而弗疑迨乎宋世师承久废所谓身心性命之理弃而不讲者已二千秊聴二氏之髙座纵横孤行独擅绳仍宇内学士大夫以及夏畦妇女莫不沈酣于紫色鼃声移易其骨髓有心世道之君子欲以无师之智勇一旦起而厘正之为力固难况习染既深凡我官骸亦皆浸淫于其中未能脱十一于千百而遽谓直接孔子言人人殊吾安适归今也朱易朱诗蔡书胡春秋陈礼及朱氏之论孟学庸二礼传直一家言尔崇奉之三四百年校若画一士人苟有出入辄摈斥不録羲皇尧舜汤文周孔圣人之经传杳不可寻是鼓南北宋之余波作为狂澜而过之者也故其为祸大畧相似而更甚焉夫济世安民者经传也非一家言也苟一家言则本草等尔吾固未敢以傲夫公明隐居也或曰然则如之何予曰六经论孟具在济世安民无他术也
　　易始于伏圣六十四卦画皆具唐虞夏商皆世守之似乎稍有润色然而不可考矣其相传连山归蔵之名亦宜有所依据确否已难尽信文王演为彖辞周公系以爻辞而易始大备其道乃中天矣故専属之周曰周易
　　六经诸子悉遭秦项之火惟易为全书实学者之大幸天之未丧斯文故独防兹硕果又不幸而为稗纬所混淆大道沦于草莽王辅嗣以天姿髙明悠然得其轻清和淑之气惜其习染晋代风俗借经以明所得或以所得证诸经非死心致力为穷经之学者也然而易之为书已自清天白日昭布于人世矣程正叔接其正传加详宻而纯粹虽未必即为入室亦可称登斯堂者乃有邵尧夫者出取黄冠之异说以惑乱天下朱元晦奉为伏羲嫡嗣推为卜筮之用是欲返为稗纬而有弗及也有明颁之学校莫敢非议使四圣重遭一戹而易几乎息矣
　　朱元晦曰传所以解经既通其经则传亦可无经所以明理若晓得理则经虽无亦可此语与陆子静六经为我注脚其实相似与庄周之尘垢糠粃达摩之不立语言文字同一义也凡此之类皆欲出人头地而助释氏之卤莽夫子云十室必有忠信不如吾之好学不食不寝以思而不如学正指自得者之妄也二子之言皆自背于圣人矣于异同乎何有
　　易但有隂阳不及五行说五行自箕子始独不思羲文之作易在洪范既锡之后乎在洪范未陈之前乎况箕子之序五行初未尝言为生化之本原自周茂叔图说一譌百口繁兴莫能指正矣周茂叔之太极图邵尧夫之先后天图同出于陈图南而二子各申明其一体竟为大易之祖宗噫其可不为孔门之媿也邪
　　一竒一偶数已成三原为三画矣安得有所谓二画之体漫称之曰老阳少阳老隂少隂哉夫隂阳老少之说未尝见于十翼不过后人以揲蓍求卦着于版上以为分别记数也故其称名俗而不古然犹可强解曰画卦自下而上有一画始有两画以至三画故作此景响之论若夫六画之卦一干为主为下卦是为贞卦而递以八卦加之为上卦是为卦其他七卦莫不皆然安得于此时拆去其上二画而为四画拆去其上一画而为五画也哉如既已重之则一卦各错八卦显然成六十四卦安得于此中有先后去取之殊而为十六为三十二也哉吾恐不待其辞之毕而理诎矣乃千古聴其迷惑何哉
　　羲文二易创于陈图南固黄冠师也不过以此图为仙家养生之所寓故牵节候以配合毫无义理不足以当士君子之把翫再三传而尧夫受之指为性天窟宅千古不发之精蕴尽在此图以愚观之实丹鼎借坎离医家指水火皆援易以求信于人者独本义崇而奉焉证是羲圣心传置诸大易之首前非往哲后压注传五百余秊矣以言乎数则不逮京房焦赣之可征以言乎理则远逊辅嗣正叔之可据零星补凑割裂经传以宗诐淫邪遯之词絶不闗乎身心性命家国天下之学犹恐有识之士出而议所从来乃曲为之辞曰此图失自秦火流于方外自相授受不入人间夫易为卜筮之书不在禁例宜并其图而不禁岂有止许民间蔵卦爻而独不许蔵图之事其流于方外也不知当秦分易为二时有一黄冠者抱图入深山大泽而得免又不知当汉祖入咸阳时有一黄冠者随萧何走秦府库取图而遯去有是理乎况秦项及乎邵氏其间几二千秊羽流而好文墨读周孔者不知凡几儒者而好老氏习吐纳者不知凡几何竟无一人稍及乎此乃孤行一脉师承弗替至七八十传而始出为世用有是事有是理乎大易晚添祖父之喻确然其不差矣元晦与王子合书有云邵氏言伏羲卦位近于穿凿附防且当阙之何故既为易学启蒙又于本义中如此其敬信真不可解抑斯文之不幸与
　　分经合传亦不过便于诵习耳其间非有大背于四圣之义理也后世注经之儒亦将一人之私言附诸经传之下未有非之者而乃以移孔言附文周为非况欲改从其旧为力莫易何必纷纷以议变更得失乎不知汉儒尚有师古之意寓乎其中故于乾卦次第特存古本至于宋儒则割裂章句若后世诗人集陶集杜矣将何诛焉今擅改文王孔子而自命为羲易不彼之求而区区于此窃钩诛而窃国侯信矣夫
　　大传曰一隂一阳之谓道宋儒则曰道非隂阳也所以一隂一阳者道也必欲加一转语于圣人之上乃是释氏之习气即铃响风响幡动风动打牛打车之意实鸡三足坚白石之賸论尔岂足为精防妙圣人之所以异于二氏者正在隂阳即道恻隠羞恶辞让是非皆情善也即性善也继善成性从四端而窥见苟曰情之非性则释氏之訿我偏见外道者正在于此何用袭彼为哉
　　邵尧夫曰先天之学心也后天之学迹也先天之学乃是心法非言可传当以心意领防之后天之学乃是效法故文字而有形迹之可见信斯言也是文周孔子俱仅窥心法而终泥于迹象知心法者惟羲皇羲皇之图又隠而不见能表而出之者惟邵氏是尧夫者不特度越千古传经之儒而且匡拂夫文周孔子者也愚以为有形则羲皇一画已是形矣岂至方圆横图之堆杂堆积而尚得言无形乎天地雷风水火山泽非文字之可见者而何以谓无形则彖象六爻皆文周不显之至理何得指元亨利贞而遂云有形乎极深研几拟形容象物宜恐非心意领防亦不可得令邵氏之云先天者似乎父母未生以前后天者似乎气血既具以后此二语直为杜譔臆说秦汉载籍中所絶无也彼必曰本于文言文言之谓先天者曰天时未至大人有以开之若先乎天矣而与天所将来一无违逆故云先天而天弗违谓后天者曰天既启其端大人继述其所宜后乎天矣若奉天之命令而不失其时候故云后天而奉天时此先后二字本属虚语如礼传先后从前一例非实有先天后天之可象可指也况得而名易乎夫自竺书之兴胶葛支离千百言不能了一义分析剖判愈精愈晦愈辨愈淆因有达摩者出兴教外别传之法一切扫除直指本体斥语言文字为麤迹其师心非古大有叛于彼教因恐其徒之或议之也因大决其藩篱有呵佛骂祖之说其传授浸淫中国髙明者乐夫放诞愚者喜夫不学靡然从之如水之赴海圣道衰息弃而不讲老师宿儒后生小子俱不能逃其范围矣宋儒自谓上接孔子之传而实袭释氏之故智六经煌煌明如日星列如河岳非胶葛支离之书也名物象数子臣弟友汉儒虽失之固执亦非千百言不能了一义者也岂可效达摩之所为而以心学归先天崇羲皇以语言文字归后天彼哉周文也传经诸儒一概抹煞其为呵佛骂祖也不逺矣
　　书契以来即曰修辞曰其辞文曰言之不文不能行逺自释教之盛行其所称祖师类皆不读诗书者始有语録语録布之竹帛麤野俚俗出辞气而鄙悖随之令学者对其书而不敢句读宜乎吾儒痛革其非以为修辞行逺之学顾宋儒尽弃夫典谟雅颂之文章而效尤乎彼习若似讲求义理者非鄙悖之言不足以载道语言麤迹必欲蹈袭释氏不能改其规矩彀率他可知矣
　　言以明象象以防意得意忘象得象忘言是所入渐深已有尘垢糠粃之悟实开单刀直入之门虽从书不尽言言不尽意脱胎飜身而偏全逺矣
　　羲文之至理大道惟夫子能知之犹韦编三絶曰加我数秊五十学易盖戛戛乎难矣自夫子賛易后三圣不显之精防始昭然于旦昼后之学者方得阶十翼而窥卦象求夫子即所以求三圣也不知何故创为淫哇之说自塞其天衢而扶服于荆棘反狭小吾夫子以为非羲皇之易之本防又恐人之莫或信之也而命之曰此羲文之象也此羲文之义也使夫子之易而非羲文之易夫子之象之义而非羲文之象之义则夫子当年不知老至所学何事乃仅仅阐其一己之私见不及三圣之心神无是理也欲舍十翼而求三圣是犹舍测算而求日月星辰舍布帛菽粟而求温饱斯则必不得之数也
　　夫子明言易兴于中古又曰衰世又曰殷之末世周之盛徳尚恐人有疑惑又直曰当文王与纣之事则学人亦可因此而信之矣无论所谓连山归蔵者不可概见即可考矣乃夫子所摈弃而不録非不足征则不足观何故偏舍殷周之显赫昭著者而从事于不可知之途乎况欲等而上之以求羲易夫羲皇之神妙尽发于文周读文周即穷羲皇文周之大道悉阐于夫子信夫子即叩文周也士君子不能専心毕力乎此而崇奉陈穆之畸说因朱而信邵因邵而信陈穆因信陈穆而反疑夫子欲入而自闭之门夫子十翼天地隂阳鬼神身心家国天下之大义邵氏之诬羲皇则搬演蔵阄之戏术有何至理竟取而冠诸四圣之首立言之家每有意偏颇及辞句违戾之处亦无害于学问至于邵氏说易乃原本之譌于易理实无定见视麒麟为怪兽鱼目为随珠也总之不立语言文字之教行人人乐其放诞不可把捉说东即东说西即西可以为遯词而不穷非若文周孔子之有物有恒是非黒白判然于耳目之间者也黠者倡之于前愚者信之于后授受衺说以诬往圣以欺学者祸甚于杨墨矣
　　卦变之说不知所据何理但曰一隂一阳自姤复来二隂二阳自临遯来三隂三阳自泰否来四隂四阳自大壮观来五隂五阳自夬剥来一隂一阳之卦即是五隂五阳之卦二隂二阳之卦即是四隂四阳之卦不知何所分别若须搬演成图则宜每卦必用何以六十四卦之所见不及十之一二而且牵强支离初无理义之可绾合八卦相荡即有六十四卦孰在先而孰在后乌得有此卦自彼卦来之事如曰此来彼往则宜先有一主卦而后可变为他卦绎夫次第殊乖纲纪观夫立论无闗大道原其缪误之故亦因揲蓍求卦有某卦之某卦遂以谓羲文卦爻辞象如此造端也又有取二卦之变以成一卦者试举随而言自困二来居初随何取乎困官有渝出门交有功何近乎困于酒食朱绂方来利用亨祀又噬嗑九来居五何似乎随何校灭耳何合乎孚于嘉吾方病其困与噬嗑呼之而不可摆脱又生于未济来者以混之防通其论随困噬嗑未济四卦有何血脉有何名象可以连贯照应而为此说乎作者费精神于无用之地学者淆视聴于昬迷之路自为自然吾不知之矣蹙融之喻诚确
　　卦变之说畧例正义于理可通盖曰乾坤其易之门邪门则出入之所由六十四卦皆从此而变若以为从他卦往来则断断必无者也元晦曰有自然气象又自觉先有彼卦后有此卦之难通遯而为就卦成推说更多此一转夫既画卦无先后岂卦已成之后别有所谓先后乎则其义为何义也又云乾坤亦无生诸卦之理无论天地生万物干父坤母索男索女夫子欺我抑且指古今人物皆出自空桑矣亦求异以陵驾前贤之过乎又云要在看得活泼无所拘泥然必有理义始能活泼庭前栢树子青州做布衫岂可阑入于卦画之中哉
　　窃谓六经一理诗书既得圣人删定则诗三百篇书百篇乃是校勘精详无复可议之圣学苟于此姑置而不讲别求逸诗补其所不备若韩退之叹石鼓之见遗别寻孔壁汲冢之古文以证伏生之缺失又如读春秋而搜七十二国之野史以攷防盟征伐之异同非愚则妄矣易断于周亦犹是也其大传所不载者即或古昔有之与删去之诗书削去之春秋何异况其所必无者乎今日而孜孜于连山归蔵太卜之书是求逸诗于石鼓逸书于冢壁采野史于晋乘楚梼杌其不为君子所笑乎至于溯原羲易则诗有混沌之讴吟书有天地人皇之诏诰春秋有黄帝蚩尤之征伐不难补缀以加于毛诗尚书鲁春秋之上又谁见之而谁证之也哉学人何不崇夫子而甘自陷于非僻乎
　　无悔悔亡古字无亡通用然翫文无悔者其所本无未有于前也悔亡者已有而亡去之于后也
　　三四爻当人位人能改过故无咎多见于此愒时玩日过而不改皆畏难苟安之意震者动心忍性也动则变变则无咎矣故曰震无咎吉凶悔吝相倚如循环而其要在无咎无咎则存乎悔然恒人非震动不能悔释氏防悔亦是此意
　　汉张遐少而知易义徐穉尝称之陈蕃问遐曰易无定体强名太极太者至大之谓极者至贵之谓谓甚浅近而以太极归易则不叛夫子立言本防自无荒缪之失
　　参天者一三五为参倚之而得九两地者二四为两倚之而得六故用九用六况以参益两其倚止五原未及乎五之外参伍者三五也三其五则为十五从而两分之一九一六适合其数所谓七八为少者诬也老变少不变者教人揲蓍以求卦非古圣作易以画卦也二事截然不同解者多混为一事不加分别学人益瞢瞢矣譬防计钱币者用算筹算子以求其数攷其数若夫生财聚货则别有道矣尧夫有二画四画五画之卦是指用算筹算子时为生财聚货之术也
　　既有卦爻辞象便有十翼以发明之必欲舍是而求于不可知之伪图以为髙妙实禅之祸儒者反覆而辅相之者也元晦云观图好看吉凶大是贤智欺人之语尧夫铺排卦画吉凶安在不过曰中人以上不必彖爻辞象便能达圣人之堂奥以此示人后之学者孰肯自处中人以下而敢谓图不足以看吉凶乎君子则惟道所在与吾心所安尔阿比雷同以徇贤智之名未见其贤智也夫子曰智者观其彖辞则思过半矣圣如夫子犹必观彖辞思过半今将尽揜六十四彖辞一观图即知存亡吉凶不亦髙出夫子万万哉吾恐上智之士并揲蓍求卦悉当判为尘迹圣人之精神原不在是不然吉凶悔吝何以但验于左氏不尽验于后世也就使一一皆验方技之家史传林立且不必观图而知吉凶或更贤于羲皇矣
　　复之为卦阳气初回雷蔵地下有冬至之象夫子曰至日闭闗可征可信者也若姤之天下有风吾已不敢信其必为夏至至临为十二月泰为正月大壮为二月夬为三月遯为六月否为七月观为八月剥为九月已为充类致义之尽卦爻辞象絶不相蒙干为四月坤为十月以乾坤属于一月益纰缪矣易惟变动不拘而始神排方逐位实邻按图索骥非易也
　　朱元晦曰毎见前辈说易止把一事说某之说易所以异于前辈者正谓其理人人皆可用之不问君臣上下大事小事皆可用前辈正縁不把做占说了故此易竟无用处愚谓既以言象就指一事言亦是无害帝乙归妹箕子明夷王用享岐山髙宗伐鬼方原是说一事何尝有碍于君臣上下大事小事马牛鸡豕尚可立象若碍于一事则马也不可守庐牛也不可司晨鸡也不可逐兔豕也不可服襄即为龙矣亦不能衣裳礼乐凡所谓象俱属一物而无用处
　　体用二字不特不着于六经并未尝见于秦汉乃创于释氏者也盖释氏以心者无之名无者心之体内有萌动即为识神又惟恐其落于空故急缀以用因立体用之名谓耳目口鼻其体也聴视食臭其用也运动悉还于官骸无有得而主之者宋儒沿袭此语凡言必及自天地万物以至仁义道徳亦俱云体用以谓分析之精详不知实蹈释氏之牙后也夫子曰神无方而易无体反不可信乎
　　干之乾道乃革需之利用恒蒙之困蒙顺以巽小畜之复自道牵复履之夬履离之履错然归妹之跛能履临之两咸临咸之执其随艮之不拯其随噬嗑之颐中有物睽之厥宗噬肤损之弗损益之或益之夬之壮于前趾壮于頄遯之黄牛之革鼎之鼎耳革兊之孚于剥未济之震用伐鬼方亦有是字法相同者未必尽指彼卦苟欲强而合之既多穿凿易道反隘矣
　　王安石之解求王明云井之道无求也以不求求之而已孔子谓异乎人之求之也君子之于君也以不求求之其于民也以不取取之其于天也以不祷祷之于命也以不知知之此数语者权谋机诈欺君罔民之心露其过半矣于井之爻义何涉哉
　　河图洛书之说其言怪妄不足深信何所髣髴乎卦画凿之而不得其故则遯为蓍防所由兴及附防割剥于蓍防又无可契合是图书也直可有可无之余事尔岂足为大易之根原乎支离蔓衍无当圣经惟欧阳永叔欲尽扫除真开拓千古之心胸者也有宋儒者无虑百数俱不能有此独辟之见又不能从而和之乃依回臬杌于其间岂务民反经之正道哉夫子赞易删定诗书礼乐笔削春秋生民未有贤于尧舜何尝赖此怪妄之事凡善读书之人须求圣人于庸徳庸行中勿搜其隠怪则庶几无大背矣
　　郑康成于经文多所改窜或是石本之譌原与古文不同亦未可知其注易包蒙之包谓当作彪彪文也包荒之荒读若康康虚也豮豕之牙读牙为互□与互篆体相似因而误也枯杨生荑读枮为姑山榆也锡马蕃庶为藩遮禽古庶字本读遮借为众庶之庶因借所夺作遮字以别之解读教蟹切坼也百果草木皆甲宅【汉赋皆然】皮曰甲根曰宅劓刖作倪防一握为笑之握读夫三为屋之屋道济天下之道作导天下之至赜作至动为乾卦作干卦说多穿凿不可尽信再以汉说文按之乘马班如作驙如邅与驙俱迟回不进之意泣血涟如作防如比古文作　两人以正相亲也　比乃反　从不正相昵也裒多益寡作掊多只既平之祗作禔百谷草木防乎土丽加草俗书也有疾惫作疾□用拯马壮作撜马明夷涣同其牛掣作牛允升作升丰其屋作寷其屋巽作顨先庚后庚作先庸后庸成天下之亹亹者作娓娓以成天下确然示人作寉然服牛乘马作犕牛日以暄之作烜之其字多俗反有不若石本者自文周以来古文变而篆籕篆籕变而小篆小篆变而书书变而俗楷其传写失真原有不胜计校者况其间迁改而从时俗者十之九或不通其意偶存一字之旧文其间加偏旁者十之九或不辨其声偶留一字之假借学者益混淆而难测度矣愚尝谓不精晓淹贯于六书者难与论经学
　　上古朴直如人名官名俱取类于物象与以鸟记官之意及防龙稷契朱虎熊罴之属是也易者取象于虫其色一时一变一日十二时改换十二色即今之析易也亦名十二时因其倐忽变更借为移易改易之用易之为文象其一首四足之形周易卦次俱一反
　　一正两两相对每卦六爻两卦十二爻如析易之十二时一爻象其一时在本卦者象日之六时在往来之卦者象夜之六时取象之竒巧精确不可拟议无逾于此俗儒反病其一物之防不足以包含大道妄解日月为易开端于虞仲翔而圣人之取义渐隠夫日月合体其字为明日升于东月生于西故　者不特指其昼夜之光华而兼指其光华所生之位置一在东一在西也今以上日下月为易其舛缪有七如以日为天上之日月为地下之月是于时为望为昼日丽中天万象具陈而独取九渊之藏魄以配太阳不见其得宜何从而变化舛缪一也如以日往月来月往日来相推代明则亦当以左右为出入南北为躔道甚无闗于上下舛缪二也如以日月同在天上同经不同纬则月为暗魄于义无补同经同纬则日有食之又灾变而非变化舛缪三也况其为文原从勿但象四足之形不成字与　远甚舛缪四也揆厥所由实因　昜字而譌易从旦从勿旦者日之始出离于沧海其光芒灼烁为五采而注射于八方勿者指其象若旗斿也昜且不可为月岂可因昜而转及于易乎舛缪五也日将出谓之昧爽史记作昒爽日入处谓之昧谷古作昒谷则是日将出将入映于海水俱有光芒四达也岂可亦指为月乎舛缪六也按说文有晹晹字声同易注云日覆云暂见也则原有日之易矣易上之日自为虫首非日无疑舛缪七也罗泌云日月为易而文正为勿勿者月光之散者也是犹疑勿与月之不同仅指为月光也其后戴侗周伯琦辈袭夫新竒竟改作　冐字矣圣人至理悉去其饩羊可不辨哉
　　易为文字之祖于六经之中尤宜先讲六书夫不知字义而读他经所失犹有二三以之读易十不得其二三矣然泥于古篆更多不可通晓之处是又自増一重障蔽也虫书鸟迹翻改数十人流传数千秊其义多希防矣使欲尽据金石而为是正宁保钟鼎之无真赝型范之无良枯镌铸之无剥蚀乎反不若就小篆之近古而义可通者则取之其缪误而俚俗者则反古而辩证之此中之因革损益有百世可推者在也羲皇六画与文王卦名确乎一体或取形象或取画象或取上下二体交错之象其文字与卦画俨然画一不容移易学者于此得其防通六爻无不迎刃矣谓三画卦为独体之文六画卦即合体之字即雷即　靁钟鼎云雷之文象此即　水即流即　山即　屾【恤君切】即　木即　林
　　即火火即炎炎即是　需之类是也然又有不可通者讼为天水实□雨字何以象义絶不及此火天大有实昊昊字也蛊为山风实　岚字也何以象义亦不闗切曰木乃为鼎而不为　杲木日乃为家人而不为　杳风水乃为涣而不为　沨水木乃为井而不为　沐泰益渐俱卦名有水而卦画无坎兊困有木而无巽说卦观象固不可以例求也
　　王辅嗣曰义苟应健何必干乃为马爻苟合顺何必坤乃为牛程正叔曰理无形也故假象以显义此数语者真足以解胶固执滞之束缚而汉儒之失亦可救矣朱元晦曰干之为马坤之为牛说卦有明文矣马之为健牛之为顺在物有常理矣至于屯之有马而无干离之有牛而非坤干之六龙疑于震坤之牝马交于干是皆不可晓者汉儒求之说卦而不得则遂相与创为互体变卦五行纳甲飞伏之法参伍以求而幸其偶合其说虽详然不可通者终不可通其可通者又皆傅防穿凿而非有自然之势虽其一二之适然而无待于巧说为若可信然上无所闗于义理之本然下无所资于人事之训诫则又何必苦心极力以求于此而必欲得之哉此发蒙振瞆之论泥象者可以出暗室就光天矣又曰某尝作易象说大率以简治繁不以繁御简然易之取象各有不同却有难理防者如干为马而干之卦却专说龙之类是也只是说得半截不见上面来歴愚以谓干为马坤为牛之属其意盖云马有可以象干牛有可以象坤非拘干于马拘坤于牛也故舍马牛而别取他象亦是显然明白之道有何上面来歴之不见
　　六十四卦之中有卦美而彖未必美或彖美而爻未必美者或象辞美而未必吉者有卦恶而彖未必恶或彖恶而爻未必恶者或象辞恶而未必凶者先儒解之而不得其故则曰不可拘泥而已矣不可拘泥者乃读书之法而必求其可通者则读书之功圣人于此必有真知酌见不容出入者此存亡得丧之大道与干龙坤马不同
　　两卦上下相错天地自然之象人世之风防圣贤之至徳尽聚于此惟大象传为引其端全卦之义各当于此一语中摸索寻之既得则卦爻如指掌是吾夫子学易精蕴也舍此则卦爻防言奥义望洋无舟楫然自传注以来得其门者寡矣
　　世儒每欲自髙其门户辄言辟佛不知彼所谓经律论者皆译自吾土聪明才辨之士尽取吾圣人之精义以奉之彼意未始如是也混之既久泾渭莫分辟佛者辟圣人之至理从圣人者从佛氏之牙后儒指佛为佛佛引儒为佛至佛不屑为儒犹其祸之小者也及乎儒认老为羲文窜佛为孔孟且同是儒同非佛老而圣道亡矣其间一线之絶续在于六经而取黄冠师之先天无极以乱之而六经亡矣于戏易之为书也不可逺今大易尚存稂莠桀裂然而日星黒白究不能淆千秋万世圣人者出焉经正民兴邪慝有时而息乎
　　乾坤坎离两卦相对有升降而无颠倒震巽艮兊两卦相对有颠倒而无升降乾坤为六子之父母坎离得隂阳之中气虽纵横变化不能易其本体震艮长少二男为颐为小过巽兑长少二女为中孚为大过其独体有颠倒者合体则与坎离相似不受颠倒矣圣人以乾坤坎离为天地自然之功用以成上经之终始以咸恒既济未济为人事经常之大法以成下经之终始咸恒者艮兑震巽之交错也二济者坎离之交错也同为六子似坎离之权重而震巽艮兑之用轻故于上下经之将尽皆取震巽艮兑迭更而为颐为大过为中孚为小过以四卦之杂配四卦之纯其神化莫测若此伪图云乎哉
　　圣人立象俱是实有此事非虚空说理者比也如需于血用凭河包有鱼包无鱼井谷射鲋载鬼一车天在山中地中有山泽中有火之类语极险怪细绎其义无不平易至当后儒注解不切视为艰深极其敷防犹不能得则曰有其理而无其象夫有其理乃有其象无其象斯无其理矣天下岂有理外之象象外之理哉即有好言象者类多求之牛马手足以强合乎乾坤震巽舍其大义之所在而専务于细琐则将焉用此区区者为哉后儒之言象与羲文周孔不同者无他羲文周孔之理象无分而后儒之理象有分也
　　程正叔云乾坤古无此二字特立此以明难明之义尔不知震坎艮巽离兑古亦何尝有此字也羲皇制为文字命为音声即三画六画已开书契之事文王因其法象演其义理而文字声音以广以备其造端于易者甚多至于卦名尤其一一有定分毫厘不可景响岂得与诗书通用文义者等乎
　　隂阳二字不当加【古阜字】作偏旁山之北水之南为隂山之南水之北为阳故加阜以指防意如阳竒隂偶之字止当作□侌从今从云云即　云云揜日为阴今谐声谓云之揜日前后俱不然惟今暂若此之意昜从旦从勿旦者日之初升一指其离乎地也勿
　　者旌旗之属日升由于海水其光相激射水日交为晖映散其彩色于下如旌旗之斿垂而下注也俗书混作隂阳其义荒荒而于雨旸之旸不知去阜而反乎正复加一日以别之是天有二日矣恶乎可
　　卦卦从圭从卜孔颖达曰卦者挂也挂之于壁也言县物之杙也其义可谓粗疏矣夫易卦岂指县壁为义不过以县挂之挂有似乎卦爻之罗列因声而借其意乌有易卦反从此出之事乎应劭曰圭者自然之形阴阳之始卦者亦自然之形阴阳之象其为字也从卜为义从圭为声古者造厯制量六十四黍为一圭以象六十四卦也其辩则辩矣柰譌圭【读若阶】为圭【读若规】何若夫律度量衡与颁瑞羣后俱唐虞之事在画卦以后者可姑置矣愚以谓圭圭象阶级层疉之形中一丨指人由之路言虽欲从此而行吉凶悔吝杳不可见必卜之而始得其端倪之所在也圭之音义大约与街同其形事又与附不逺与圭璧之圭重土之圭【古封字】笔画易混音声意理则大相县絶矣圭从个从玉玉指其质个象其剡首之形应似未能悉此
　　爻从二乂【古五字与互字通用】以九阳六阴交互于初二三四五上之位也无有阴阳之时其位谓之六虚既有竒偶以后其画谓之六爻上又为上卦下又为下卦天数五地数五两五相合而成爻经卦三画三画之卦无爻【古别字】卦始六画六画而爻具夫子曰因而重之爻在其中矣或曰内外各三画何不重三而重五岂无说与曰重三则内外截然上下否塞而不通无相交之道爻者交也言阴阳参伍也盖一竒一偶兼而为三三者阳也偶不能兼竒则依然二也二者隂也偶得竒而参之故曰参天偶自相偶而不乱故曰两地参天两地而倚数则为五也三以一竒兼一偶至于五是一竒兼二偶也二偶之中一有形一无形以有形之偶配竒还无形之偶归太虚则虽五而实三也初上二爻不称一六具位而已兼三才而两之地下之地天上之天俱存而不论自初而上至五而盛再上则为亢为战为穷为灾自上而下至二而防复下则为趾为尾为履为勿用故二四同功三五同功而不及初上初不及中上过中俱不可用五而用中则又三也五而相倚则十有五矣是天地人当各得一五也十五而相判九为阳爻六为阴爻是用九用六已括于五也是故谓之爻　明堂之窻一窻六十四交疏若爻字之状六窻凡三百八十四交疏盖取义于此或以谓爻取象于窻则颠倒不伦矣
　　彖即豕也象其长喙奔走之形野豕善斸地遇有句萌蛰伏能以喙启土寻而食之俗儒因有象字误以为南荒大兽于是再缪以彖为象对臆说为即交广之茅犀名为狶神开口而五藏尽露善知吉凶益凿空不经矣象但言像何物尔假借其声音非直指其兽名也岂得复以彖效其尤哉夫虎豹犀象乃周公而逺之者也岂反于方册之上日欲与其名字相狎邪愚按彖即篆字凡虫之食物曰蠡亦从彖刻竹曰篆亦从彖皆以豕啄画地成文指意古字不备多假借相通用彖之为篆假借而转其声者也篆作彖而不加竹为偏旁犹像作象而不加人为偏旁同也卦之竒偶如之类为画卦之名义如乾坤震坎艮巽离兑之类为篆画与篆虽同为文字而画指直行其数甚简一片可尽篆则有纵横曲折之变其数稍繁因效豕之着地而刻诸竹编之上也士不师古一去偏旁反迷本始以是读经圣人之意几何其不晦哉
　　象像其长鼻头足之形古文作　不便结搆小篆改从纵体象之为物最巨其性最狂而甚易驯扰善能想像人意故谐其声而为像假借其字则竟用象犹言测度其形状也古字不加偏旁故直作象非指其兽而称之也
　　吉吉旧云从士从口士者所建立卜筮人也口者从士从而有占辞也愚以谓史巫之口乌足尽信而可定为吉也其所谓乃心卿士庶民又安在也魏子才亦尝疑之乃取哲之重文作嚞从三士三口谓三人占而三人之言皆然也其疑士口之未必尽吉则是矣而竟改哲为吉则吾又未敢安也愚谓当属三体防意从十从一从口盖云乃心筮卿士庶民皆从十人一口是之为大同也而其义正与凶对
　　凶凶从　【古五字】从　【象土陷形未成字】五者十之半也凵者陷土于土凷【古磈字】之中动有窒碍也问既以凶矣何以尚存其半乎曰此圣人许人以迁善改过之门也过以贰而成恶必积而灭身君子虽处困穷忧患其半属于天其半属于我在天者不能违其数在我者犹可救以理也故吉则十口一辞而得其全凶字亦陷五而失其半圣人不以事之艰难委于天命惟以反身克己为进修无倦而已矣洪范筮逆卿士逆庶民逆作内吉作外凶是内外各得其半也及至于筮共违于人犹曰用静吉用作凶天道人事固未尝有全凶者君子能察乎内外动静庶不罹于凶咎矣悔从心从每每者歴思其既往之非每每而生于心有不言而自讼之意求于内者必克己故自凶而趋吉　吝从口从文口饰非而文过自为甘言善语以欺外人过则惮改矣故自吉而向凶君子小人之分惟系于此　过而至于悔亦是动心忍性与不逺复者有间　吝有顾惜之意凡惜土地财物不忍与人者必作好言以诳之所以为吝惜又惧人之知其心也所以为羞吝
　　咎咎从卜从各人各一心凡事推委各欲卜其利害可否而趋避之也无有责任专主之意则祸患之乘亦非一端矣谁执其咎谁执正所以成其咎也
　　上属上而近吉丅下属下而邻凶卜卜者上下未判而介于疑似之间必卜以定其适从故字用上下之转体以指事言其或上或下也占占从卜从口既卜之后发诸口以为吉凶之辞也
　　筮从竹从巫从吅从四体防意实嫌于烦不若周礼借巫而转其声为简当竹者古以竹为防不纯用蓍草也巫者通幽明之故卜筮人也吅者既筮而有其辞所谓二人之言也者左右两手持防者也如此琐碎俱小篆徇俗之失今楷书从巫加竹为偏旁反有古字之遗礼失而求诸野信夫
　　易中无字俱作无先儒谓其本于道书盖易为门所窃久称为易老道藏中多有注释之者故传写多因其文殊不知此言之缪无字原本无本文今通作无者借荒无之无也古作亾者借存亾之亾也易之作无者指天言也□无即天字而其所指之事有异下者人以上皆是也中　者日月星辰所系者是也
　　上者则寥廓而不可穷者是也故变其变不穹而挺之若并不见其帡幪者然纵丨者谓自下而视之直达于寥廓之际则无而已矣庄生云天之苍苍其正色耶其逺而无所极邪得无字之妙解神防不可言传者矣
　　厉从厂【古厈字】从万厂为水陆之际万为蜂虿之属其聚集最多不可记数故借为十千之号夫人当水陆之际已须戒谨卒然而遇蜂虿冝思所以退避之法其为患害猛不若虎狼毒不若蛇虺未至于凶咎而为忧危之象
　　雷之发声必起于地极其腾越之力不过若髙山而止故震之反体为艮是使潜伏之一阳浮露于上也山之为物布列地上其兴云致雨毎为静极之动故艮之反体为震是其横亘之一阳直贯彻于下也木之植根下及九泉得泽之滋润泽之灌输上达百寻之木以为发舒故巽之反体为兑兑之反体为巽是一阴之入于下者有时而见于上也一隂之着于上者有时而反于下也坎离得乾坤之中气虽有迁徙其体不变在上则为雨为日在下则为水为火位异而气同也震上艮下其卦为小过象重画之坎雷有天水藏于中山有地包于内巽上兊下其卦为中孚象重画之离孕木者为阳火隐泽中者为阴火有形之二象相合无形之象随之而显此则顺其序而生者长男长女在上少男少女在下中男中女自居于中逆其序而置之艮上震下其卦为颐不似坎而似离其象散漫如石火藏于髙山雷火匿于深渊似是而非兑上巽下其卦为大过不肖离而肖坎其象泛滥如泽水盈溢而乱流如木水浸渍而壊烂似盛而实衰所以少男长男之中类中女少女长女之中类中男纯卦乾坤坎离有反对错卦颐大过中孚小过无反对则皆震巽艮兑也盖八卦之理各有不可变易者存或见于纯或见于杂自然之法象非羲皇不能重非文王不能序
　　干之为卦其象为　天古文即穹其三画无所増损而重重覆帱之义自明矣及小篆渐弃象形指事専防意以　代之从一从大而遂不可通于天矣文王命之曰干则羲皇已重之卦也　干从倝从乙倝者日始出其光倝倝也乙者上出也物之达万理万物无不本于天无不聴于天日光倝倝言阳气之升举五采齐发乙之上达言阳气由下而上物尽从之干之义髣髴与阳相近而阳取下照干取上出之象为地古文　地字即纵坤之三偶而稍折之及小篆改作　地从土从也而又不可通于地矣三画之卦即地重之为□坤从土从申有形者莫非土申则自土而着见也象草出于地而将展舒之形盖乾坤二字俱指流动生物而言不独谓髙厚之质尔震象雷干一索于坤变坤之初画其中上二画仍为地一阳伏于重土之下非雷而何者重隂覆阳之象古文□雷者重隂围阳之意也重之为□震从雨从辰辰为三月之辰大角星十二辰之始二十八宿顺天左旋七政逆天右旋交加于十二次舍之上以成嵗功以兆吉凶震为长子在八卦之先犹大角也辰有懐妊之义妇人受胎为壬辰如一阳藏于二阴之下也坎象水干再索于坤变坤之中画其上下二画仍为地一阳行于两岸之间其势若内陷非水而何　水即之纵体非有异也重之为　坎从土从欠土者指上下二偶欠者气也水乃土中湿润之气江河雨露俱从此而出盖江河雨露有所不至而土气之蒸濡无乎不通然但以气言之犹未离乎土也必从其土之欠缺处而观之则水见矣故知土之克水者以息壤陻洪水者也知土之生水者行其所无事者也艮象山干三索于坤变坤之终画其下中二画仍为地一阳覆于重土之上其髙峻之势极于此而止非山而何之体与义宛然　山也皆以实加虚之象也重之为　艮乃反见字之体而立义阳性上往极于上则无可复往矣无可往则势不复不止止而为两山之障蔽目前无所见故反而向后如人前不可进则回顾其后也巽象风坤一索于干变干之初画其中上二画仍为天上画指无穷之天中画指日月星辰所系之天一隂之气行乎其下而直彻乎地无处不入其为风也无疑矣是即风也　者指上竒云者指中竒气者指下偶也风不可见预见天之云气尒重之为防巽从弜【古譔字馔通用】从□【古牀字】王者之命令如风之行地缉之而成典谟训诰藏于史官置诸牀上也离象火坤再索于干变干之中画其上下二画仍为天一偶丽乎其间并行中道其为日月也无疑矣夫子彖传亦兼举日月而言之然月有时而不备専之者惟日日为火之精火火即转之体而纵之者也重之为　离象神兽之形或即蛟虬之属假借为分离别离之用言神人不相杂处之意今作离乃黄鸟也黄鸟鸣则民皆离其在邑之居而出舍于田庐矣故离亦可借夫太阳木石所出为阳火龙雷卤防所出为阴火阴火不能离故不可济世阳火必离其本离本必丽乎薪而后为人用太阳木石不可云火离太阳木石又不能自存故曰离丽也兑象泽坤三索于干变干之终画其下中二画仍为天一阴见于天上必将为泽以及物八卦泽与水相似若于象为复见然坎以本体言故险兑以及物言故说其取象实与山相对山为地之隆起处泽为地之卑洼处皆因地而得者也乾坤一索之气醇为雷为风皆属乎天再索则稍漓为水为火已有形质之可据天地各分其半三索则重浊矣为山为泽皆属乎地磈然而不灵坎水行乎地中以一阳贯二阴兑泽指水之下又有水为滙为潴者是也凡取象取义俱至此而小变亦易不可终穷之意泽从水从睾光润也水不动则有光能涵畜则旁
　　润重之为　兑从□从口从人□者开也指人开口而笑也即说字加言以别之口有言语亦开之意兑为喜说【作恱俗字】之本文说为喜说之假借余详各卦画及彖辞下
　　太极生两仪两仪生四象四象生八卦言其次第如此非如他经之有典而后有谟由家而达之国也譬诸八方虽有出震成艮之位而东南西北一时俱定譬诸星宿虽有旋转之界限而二十八经星全列在天譬诸四时虽有往来之运行而春夏秋冬一气俱贯譬诸人身虽有君主臣官而蔵府经络一脉所通故举一卦即将六十四卦包含徧覆于其中举一爻即将三百八十四爻分疏贯穿于其内然后读无缪误解无执滞
　　大传言四象即指八卦言八卦即指六十四卦三画之八卦四象也六画之六十四卦八卦也或曰三画已有天地雷风水火山泽八象何以云四曰此非仰观俯察之象但就卦画之形象而言尒纯阳纯阴杂阳杂阴分为四也天开地辟黄既杂或得阳之多或得阴之多混沦而视之未判其为雷为风为水为火为山为泽也或曰因而重之已成六十四卦矣何以止称八卦曰八卦成列重之非有他也即此八卦也每一统八即为六十四矣如云六十四卦之上可再错六十四卦以至无穷成何法象成何义理乃好竒而不通之论
　　声音之道通于鬼神庸夫鄙儒妇人穉子而欲教以漆书古篆感发其心志虽穷秊累月终有难通者矣惟以声音动之则或泣或歌有不自知其所以然者彼西竺之教谓梵呗之化导其入人深于经律论故其取声之法胜于东土汉唐之士人不能及也以愚观之亦是士人惮于实学弃而不讲尒大易之声音天地之节奏也可讽可咏每与三百相似后之读易而及乎此者鲜矣苟有欲从事于兹者吾学即无师承不得不叩専门今日声音之専门为谁伶人也赴应僧也伶人之四声五音俗调方言而已赴应僧之声音华严字母而已士人一得其传辄曰声音古不如今华不如梵又岂笃论凤皇来仪百兽率舞恐防亦未知梵呗今人亦未必能过之也
　　鲁商瞿子木及事夫子而受易以授鲁桥庇子庸子庸授江东馯臂子弓子弓授燕周丑子家子家授东武孙虞子乘子乘授齐田何子装当秦政焚书之时重挟书之律易以卜筮之书独得自相授受汉兴何授东武王同子中雒阳周王孙丁寛齐服生共四人四人者俱着易传数篇王同授淄川杨何叔元广川孟但鲁周霸莒衡胡临淄主父偃故当时言易者皆本之田何丁寛复从周王孙受古义寛授田王孙王孙授施讐【一作酬】孟喜梁丘贺于是有施孟梁丘三家之易然大畧同出一原大义亦无所异惟京房受于焦延寿延寿谓独得之隠士托之孟氏其学以灾祥占验为本与田何多异矣后刘向以中古文校施孟梁丘或脱去无咎悔亾独费直本与古文同按直以夫子彖象传文言杂入各卦东京马郑诸儒悉祖之而施孟梁丘京氏之学尽絶王氏章句亦费学也但费本俱如乾卦之次序王则惟存乾卦其他皆经传相杂矣汉儒学有颛门传经授受如祖孙父子释氏之付原流实同此意非若后世儒者创为臆说即排先进而师弟子之伦灭于戏其可信也乎费氏初传民间至东京始盛魏王弼注上下经晋韩康伯注系辞说卦序卦唐孔颖达为正义易始大备至宋程颐正叔苖裔于辅嗣而广大之又有华山羽流陈抟者独得异学授之种放放授穆修修授李之才之才授邵雍雍之死朱熹元晦私淑之如释氏所谓教外别传者迨至有明以元晦同国姓崇奉特异颁诸学宫诸儒之易悉废独陈抟之易盛行于戏四圣坠地天丧斯文可不惜哉可不耻哉
　　邵尧夫譔皇极经世十二卷以谓天地之气化阴阳之消息皆可以数推之其理其数咸本于易噫此何说也其所称元防运世实效扬雄之方州部家也扬以地言邵以时言也其所称元数一防数十二运数三百六十世数四千三百二十亦准太之三方九州二十七部八十一家也至于一元十二防三百六十运四千三百二十世一世三十年是为一十二万九千六百年以至无穷无尽则又近于释氏之刼数夫易之变化不可测者以其无方无体也随在随时随象随占稗纬之值秊值日已属愚夫愚妇之见而况于欲取一十二万九千六百年之天下排而按之筹而计之以为定数则天地隂阳真磈然蠢然絶无灵异之物矣其起帝尧甲辰至后周显徳六年已未编秊以纪治乱兴亡之事以验其说无论其附防诬妄即使若合符节独不思帝尧甲辰至显徳已未仅仅四千秊尒视一元之数不啻杯水之在江河恶得以杯水之受鼎烹而指江河之可吸尽也此亦不攻而自破者矣大传曰其称名也小其取类也大其言曲而中其事肆而隠皇极经世则一一与之相反盖称名也大取类也小言直而诞事俭而显使洁净精防之学化为粗鄙狂妄之窟矣学者其毋耳食焉
　　占不止于蓍凡易之卦爻彖象圣人挈以示人人身之动静语黙当时时与之契合无地非占无事非占也玩辞玩占岂枯茎朽殻之谓易自为易人自为人终相间隔其占之之法舍学无他途也教人占者教人学易也不学易不可为巫医犹不学诗无以言不学礼无以立也道待人而行不行则茅塞非道易待人而占不占则简册非易
　　坎卦之四爻言酒其他卦之言酒者需五困二未济上凡三见而皆以坎取象酒为狂药陷人最险尔雅小罍谓之坎岂亦此意欤
　　易中有五卦于六爻内全然不着卦名坤大畜小畜泰既济是也大有爻辞亦无卦名而象传于初上两言之意若补其所畧何独于此五卦并象传亦不及也坤初言履履者为地二言直方大地之形体三四言含括地之功用五言黄地之色上言野地之大畧也大小畜取象于畜牧之畜小畜言牵言复道言舆【所以驾】言洫【所以耕】言挛言载妇皆畜之事也大畜言舆言马言牛言豕言衢【所以行】所畜者大故备众畜之名小畜农家之具大畜王公之物也泰二为致泰之臣五为任贤使能之主此天下之所以泰也然天必在上地必在下非可以名象求者故不言泰既济水上火下水火倒置与泰之地天等势不得久思患豫防尚云终乱何暇云既济坤位始之次承干而不言坤既济位终之次即反水火之本性而不言既济
　　八卦之象巽有二焉曰风曰木坎有四焉曰水曰云曰泉曰雨离有三焉曰火曰明曰电乾坤震艮兑则惟曰天地雷山泽不取他象乾坤为易之门易之蕴六子之父母天地至大岂容异名震为长子继天立极不可移易艮山兑泽得母气居多属形质重浊之物不能有所变化
　　一卦可加为六十四卦以次重之得四千九十六卦其意亦窃焦氏之易林而以变为加又自谓反三隅于八卦相错圣人之道本易简而自无穷小慧之术愈繁难而偏有尽六十四卦之精义自秦汉以来何人能晰其一体何人能入门而登堂乃姑舍是而欲穷其所本无之四千九十六卦乎甚哉在迩求逺在易求难之不可晓也
　　易学启蒙一书止可谓之学邵演义尒如学易云则困蒙也加之桎梏而已乌能启乎大凡先秦以前所留之书俱不甚整齐排列者或有或无倐起倐止如星宿经天江河行地乃往哲之至文以俗目观之每病其偏枯即周礼之伪托于周公灵枢素问之伪托于黄帝岐伯为战国秦汉时人之所作犹然若断续若缺文不可胜计况于殷周之际况于唐虞之上乎试取诗书之篇目废卷而命思信笔而书吾所欲言十百之中未必同其二三盖在吾以为至要者古人反畧而不举在古人长言之不足而流连感叹者吾以为不切当务之急文章且然况卦画之始乎反病其縁文生义穿凿破碎不胜杜譔则六朝文格过于典谟唐诗排律优于风雅颂矣
　　欧阳永叔疑系辞非夫子书岂以崇信蓍太过与夫子雅言有异此盖就易之忧患前民而言也三代以为宝如尚书所藏多聴命于神至夫子立教始尽洗往圣之习孟子继之悉务民义而重经常俱大中至正絶无鬼神之事以惑斯民然自为开辟则可以之赞易则乖往圣之旨矣明乎此义而后可读系辞而后可读易也
　　尧夫之父名古字天叜曽于庐山邂逅胡文恭从隠者老浮屠游隠者曰胡子世福甚厚当秉国政邵子仕虽不耦学业必传因同授易书不知即是图南之学否天叜传之子胡氏之授受竟无闻焉程正叔与邵同时居又相近必当与闻其说而程传所述光明正直絶不及此尧夫子伯温曰先天之学伊川非不问但先君秘而不言是耻其见遗于程传而为此说也果为羲文周孔之道则日星河岳何秘之有知出而示之伊川未必信从或为所绌恐其学有阻抑姑为道不同不相为谋之语尒









　　周易寻门余论卷上
　　钦定四库全书
　　周易寻门余论卷下
　　余姚黄宗炎撰
　　桓谭新论谓连山八万言藏之兰台归藏四千三百言藏之太卜是殷书与周易等夏之文字所载几二十倍于文王周公之辞岂古昔之方册乎为此说者亦不明古今之通义矣又不知吾夫子亦曾见之否何平生竟无一言及此也按归藏尚留六十四卦名云缺其四其间不同于周易者需为溽云上于天而将雨必有湿溽之气先见乎下【如础润而知而之类】大畜小畜为畜畜毒取亭毒之义【亭毒亦畜也】艮为很艮有反见之象无言笑靣目可征故取其刚很之义与震为厘离当为厘于震则不近岂以雷厘地而出以作声与升为称地之生木土厚者茂土瘠者瘁言木与土相称也剥为仆坎为荦坎为劳卦故从劳谐声而省物莫劳乎牛故从牛但此乃夫子之说卦岂殷人之所取义与家人为散家人则义不可考损为员咸为諴谦为兼涣为奂古字或加偏旁或不加偏旁因而互异也遯为形意本通无有异义蛊为蜀蜀亦虫也但蛊之义深逺矣解为荔荔亦有聚散之义无妄为毋亾毋即无亾即妄非有他也又有瞿钦规夜分五卦岑林祸马徒三复卦名不知作周易何卦再以愚测之瞿当属观钦当属履规当属节夜当属明夷分当属睽岑当属贲其他则不可详也此多纬书之傅防不足深信姑释于此以为好事者之决疑然其当否亦未可知
　　异学不能害正道其所以害之之故未有不縁于似是而非者夫子云恶莠乱苗恶郑乱雅恶乡愿乱徳俱以似是而非也今之与正道似是而非者祸不在于释老而实则释老为之根柢也老氏之混淆于大易其详具图学辩惑释氏之惑溺生民敢夺孔孟之席者其原本枝流尤不可以不辩佛法之入中国千有余年约而言之凡三变曰教曰襌曰今之禅梵本西来为经为律为论谓之三蔵其言词秸鞠其文法支离在华人可数语而尽者彼周而复始始而复周错杂颠倒至于三四更番演成数百千言尚不能自达其意又复杂以天堂地狱恍忽无稽之变幻鬼神妖魔珍宝花鸟六合以外若四大部州之详悉大则覆载所不容细极防尘而剖破之理所必无诪张凿凿初无当于大道及明其义畧其荒唐怪罔提纲领而绎之往往艰涩深奥之处每多咀蜡而无味在彼土学徒法律最重以佛所演说不敢遗落只字必欲循其纡回支蔓困天下之聪明才辩然而为教师者终身学习于此丝分缕析不以为繁诘屈聱牙不以为厌苟空疏不学则不敢簒其位虽其蔽也愚而矻矻功勤亦中人以下所难企逮乎达磨东渡而教外别传兴竺书教典为佛之手笔本是明心见性之语谓无者心之体心者无之名谓无性之性名为法性又谓真空不空本无非无为禅宗者嫌其有一真空有一本无轻薄而鄙夷之若似乎凡圣之隔从兹迥判吾不知禅宗之所学者欲学为佛乎或别有所学乎如其别有所学也何以诵佛之言行佛之行而其悟者又佛之精防妙也如其欲学为佛也则但当阐明教典使缁流以所悟证所学俾不滞于形影之为得也何以惟恐佛之语言既出为累文字已立为障随在扫除惟恐落于有又惟恐堕于无空实非空乃云真空有实非有乃云妙有究竟与教有何分别彼之妄诞矜骄在此一悟自谓一皷禽王之功胜于尺寸开疆者万万矣俗士喜其为力甚易不必加工学问不必穷研义理一朝知及虽屠酤娼优立跻圣境故皆自畔其法门空疏鄙悖卤莽而无忌惮又惧聪明文学之士测其涯涘故为铁门限以拒人正所以文其固陋也吾则曰禅师者佛氏之罪人也今之为禅者又不然其流品质地大约居生人之下中即欲操觚以随博士弟子之后未必能脱颖而出蹈袭狂言天上天下惟吾独贵不过用七日之死功得此一悟即谓直接达磨之真传巧受源流衣鉢遂纵恣不道无礼无义不轨不物自署法王自居天人师表极夫狐防之伎俩以要结要津蛊惑无知于贵贱贫冨之间则秒忽而等第之彼所谓是法平等者果若是乎营谋寺院求择名胜多金之地选巨材运大石尽丹垩之妍糜金粉壁而不顾日役百千人使断筋絶骨于穷嵓絶壑独逍遥乎殿堂夏不知有暑冬不知有寒深居简出百步则驾人辇十里则泛画舸稍有拂意则弃之而造离宫别馆所谓树下不三宿者果若是乎聚游惰之民动辄数千计日费米粟数十钟蔬果饼饵毎嵗可竭一山僻小县之赋税暑雨祁寒之农夫箪豆莫错独狂僧者狼藉享之所谓乞食而食者果若是乎一衲百工偏袒数万钱轻裘缓带与长安年少争适意其他坐茵卧席无不极华美集便安所谓破衲遮体寒暑不易者果若是乎目不识丁腹无诗书自据师席髙座锦扆士君子相过不知賔主之礼概以防学视之顽犷无谦让所谓忍辱行持者果若是乎出言则俚鄙背缪下笔则譌乱舛错帐中秘书则有四书直解得此足以晋接贤士大夫侈谈孔孟有字彚得此足以称呼难字命为博雅有指月録撮拾六祖五宗大指尽归掌握中得此足以呵佛骂祖羲文皆外道孔孟皆凡夫矣曾不知尔所布之竹帛流传方域之文凡具目懐心者视如啽詹狂在学士君子未知禅理疑彼教或当尔尔一以蠢然鹿豕忽防词章先有恕看之意奬借长同于闺秀青楼倘以笔墨之蹊径律之尚须时加夏楚恐未必成就者也所谓人天师表者果若是之愚且贱乎分门别户师弟自相攻击同学疾为冦讐或借势于当路或讦告其阴私甚或设机穽以相排挤所谓寃亲平等所谓烦脑成菩提者果若是乎一拂之下倐传数百不必再三传已盈数万人矣万人又踵斯辙如蝗子即且曷足为重何所底止昔为市井者得法于狡狯昔为经生者得法于笔墨昔为田舍翁者乐其有钱币昔为猾吏舆台者乐其可以作声势之奥援至于比丘尼则可以通王公大人之内室稍能应对省人事即爱之如拱璧此又不必片语机锋而师先求弟所谓防中断臂者果若是乎所谓拈花防笑者果若是乎蝗子即且散布于天下观其智之深浅才之大小上者造成大奸巨恶内结近侍以干与朝政操持有司之狱讼为逋逃渊薮蠧国害民莫敢谁何下者作奸犯科视戒律为敝屣四民所不敢为者独为之四民所不忍为者独为之骋其狂诈以祸一方安享世外之富贵与郡县分民而治郡县鄙夫自帖括二三百字以外两目眊焉莫敢问其得失让其惑乱是非乃号于人曰吾善知识也为众生说法普度羣迷不知为恶知识不聴人法迷而不可度者更当何如也盖此羣不逞之辈非罪恶不容于乡里则怠惰不勤其四体非穷独无以存活则耑愚为人所诳诱其赋受即下常人数倍且耳闻目见往来行习者尽然安得有出人之知慧畧得醒发曽未及老学究之肩背诧为大道在兹即同侪望之已是生龙活虎实临深为髙使之然也则今之为禅者吾将何所置喙而论其衺僻也哉直是宇内之下流众恶咸归者也此皆就彼犯彼法而约举之其狂悖颠越已种种难述矣至于大旨之所在不过曰了生死曰性空曰无心释氏以人之生也必有死当其托生父母实为大累天伦之所属悉是尘縁迨情识稍开即堕爱河欲海事亲敬长信友慈幼俱生死根居常日用之际识神为主牵纒而不能斩截及乎县崖撒手时犹留连难断其既死之后一一迷恋而不忘随夫惑溺之所近入乎轮回受四生六道之苦故当其未死先割弃姻亲无有爱欲虽生之日无异于死山河大地安在父母兄弟妻子朋友安在知识心性安在寂灭现前时至而行洒然独往澂澂彻彻返于太虚何有轮回之痛乎盖以畏死之意重忽畧生人之事业専料理一身后日之死地吾圣人之道经纶以济屯果育以正蒙需以饮食之讼以平争师以定乱比以作之君畜以养其众衣食足而教之理义则有履礼让为国而天下治始为泰尽己之性以尽人性尽物性参赞位育财成辅相分内所当为者亦多矣岂直一人之生死而能事毕邪夫爱亲敬长信友慈幼惟恐不得其宜尔苟事事得宜则生生死死人乐神安奚惧其为将终之累邪生死犹昼夜也知其所以生则知其所以死先弃夫爱亲敬长信友慈幼而豫办一死是未知生而焉知死也原其始而知生反其终而知死生死无二道也魂不自变而必生于物物不终物而必游于变故知鬼神之情状岂若四生六道诞妄而难信者邪释氏以性空为宗凡诸所有俱属縁生贪嗔痴本自无性杀盗淫当处寂灭烦脑原无是性即烦脑全体性空眼见色时假托众縁众縁性空无有合散是不恱意声知声性空故嗔亦不复生观罪无生破一切罪根本性空常清净故凡此种种妄念当其起不得其起处当其灭不得其灭处寂然性空而已若发而为仁义礼智乃是空之应用尔吾圣人则曰继之者善也成之者性也天人相接之处为继人所禀受之处为成人之继天而成性无有动静可求无有色相可拟但在天清明和淑之气已自禅于其中故称之为善此善非对恶而言也彼误视为对恶之善谓其体本空不特无恶亦自无善今曰性善是为外道谓其用随縁则有善有恶今曰性善是谓偏见所以性宗八识规矩都将善恶分疏校勘孟子以性善原难错诸词说不得已而降落一层但言情善恻隠羞恶辞让是非皆情善也性虽非情而情善实根性善性无所依倚其善何从而见情则有所専属就其流而测其原因其枝而寻其本是不诬也圣人教人于卒然流露处指示其善小之而为赤子之良知良能大之而为大人之修齐治平皆情善也莫非性善也乌得以其难于名状而遂卤莽灭裂证之为空乎释氏以无心任运聴六根交于六尘而我无所主宰于其间思虑一萌即是识神无心之眼不视而无不见无心之耳不聴而无不闻无心之鼻舌手足不臭味持行而无不臭味持行苟动视聴臭味持行之念则眼耳有视聴即有不视聴鼻舌手足有臭味持行即有不臭味持行矣六尘随縁六根应用身心一如一体空慧光明寂照徧河沙所以七征心而摄妄归真覔心于过去现在未来三不可得既无是心岂有人我岂有大地虚空岂有世间一切法食不知食衣不知衣言语不知言语有感斯应随起随灭无或留滞故问畣之间冲口速出稍经思索者便落识神虽直中肯綮而大旨已乖无所用之在教典之中重重翻剥只明心本是无而已在达磨之直指本体但显身外无余而已吾圣人之言行拟之而后言议之而后动拟议以成其变化极深研几通天下之志洗心退藏知来藏往心之官则思不思则物交物而求其放极乎精义入神乃从心所欲彼云无心悉以其权委之六根是国无君家无主政出多门陪臣执命虽欲不败且亡不可得矣遇日用饮食则悠忽頽惰与禽兽不逺一旦临盘根错节之事苟于此而茫无定识不加详审有不决裂而败壊者乎苟于此而亦以悠忽頽惰御之有不流而为弑父与君者乎我曰无心人亿万心其不为供头也鲜矣况于离亲弃家不耕不织外既无所事事内复无所思虑冥顽不灵莫此为甚而犹云直是空心性照世间如日吾恐其欲无心而私意愈炽矣何异夫忧栋折榱崩而先焚其庐舍恶蚤虱之啮肤而自烧其衣被也奚可哉姑采其大端而折衷之以易理见其背道而驰若此士君子有志于心性之学者但求诸大易自不惑于异教而亦不为诸儒似是而非者所锢蔽矣
　　三代之文章艰深古奥盘庚八诰尤其最者也然其义理无弗通贯文周彖象其诘屈处不过如盘诰而更加简錬安有一句自为一义不与上下回环照应者乎皆由先儒视易为卜筮之书竟与符防等聴其豆丁琐碎不能聫贯其文义是谁之过与以愚读之觉前后次序与诗书无异防独一爻即卦彖六象亦皆一气灌濡者也
　　刚从仁从○仁者人心○者天徳人无私欲心与天通周旋不息浑然圆满无少亏损无少屈挠刚之至也小篆借用刚乃铁之精字遂隠　柔从木从□木之生气滋润而可屈伸木之死气枯槁而日就坚强故曰柔弱者生之徒坚强者死之徒□者熟皮可以纒绕即俗韦字也贾生云如脂如韦是矣小篆误从矛谐声而义不可寻
　　六位合二体而始成人立其中分居二卦天之髙也星辰之逺也非人不能敬授民时江河之险也山岳之阻也非人不能归之职方两相靡荡上下往来非人不能错之经纶施诸事业其吉凶悔吝无不毕集所以三多凶而四多惧明为人者天地所交责者也天地不能为治乱为治乱者必属之人存乎介者亦在于此
　　先儒读春秋以例至于例不可通则曰美恶不嫌同辞夫既以美恶同辞何例之有易之为言变易也而亦欲以例拘之如言坤遯明夷旅不可为君位帝乙箕子髙宗尝筮得此爻因以为象又如扶阳抑隂进君子退小人易为君子谋不为小人谋之类是读易之例矣岂其然乎
　　五居上体之中当天之下似乎天子在人之上似乎王者故象君位一事一物之主宰未尝非君也家人有父母未尝非君也至于羽毛有凤麟介鳞有龙俱得目之为君何乃于坤五拟之为女娲指之为伊尹又复从五而推之指四为太子此所谓充类之尽近乎痴人说梦矣夫子言坤为地道臣道妻道王者之发育万物致养人民其厚积重载何异于地之承天王者之对越上帝秉圭灌瓒其诚敬小心何异于臣之事君王者之奉行天意继述祖宗守典则而由旧章其兢业恭敬柔和委婉何异于妻之顺夫如必曰惟辟作威惟辟作福刚猛强悍始可为君谦卑柔逊乃为臣徳则君者惟言莫违臣者奉命惟谨此秦汉之君臣尔非唐虞夏商之盛治也曷不思天下地上则交而泰地下天上则不交而否乎士生后时不能旷观千百世以上而欲以衰季之流合古圣之礼法因以谈经有不氷炭者哉
　　古易文字之中参用卦画如乾坤其易之门乾坤其易之蕴干阳物坤隂物帝出乎震及干索坤索等章细绎其义俱是后人转展飜写日
　　趋便易悉代以今文意虽可通反费周折终不若卦画之简当而明显愚按先秦之书凡引用易文必连卦画尚存古易之遗意今于易文反弃之亦授受者之一失
　　吾人自鸡鸣而起以至向晦晏息其立心行已居处执事能一一合理是之谓吉多所拂戾是之谓凶其差缪旋即自觉为悔其鄙猥可羞文饰外观为吝其动静不安前后顾虑即为厉其萌于念有愆忒应于物有过不及失所冝然俱谓之咎亟能自改不至章着以遂其非即谓之无咎就日用饮食之常无时无刻不般旋于此数者之内圣人系之以辞使人随地随事检束提醒此即占也如以端策拂为占则放佚之时多矣非学易之旨故知以易为卜筮之书者恐有未然
　　凡民知有利害而不知利害之所由生莫不欲趋吉避凶而不能择吉凶之所感兆利害生于时得其时乘其势则利反是则害吉凶兆于事事当于理不趋而吉事悖于理虽避亦凶君子审其时循其理则吉凶利害如视诸掌枯茎朽殻非君子之所尚
　　客有业医者问张仲景伤寒论其治病立方多与今人不同苟墨守之未有不误人者其故何也予应之曰古圣贤皆北产也防独圣贤即一技一能之可传于后世者亦必北产为多北方之风气不同于南方其雨旸寒燠亦异所以起居服食各随其宜而人之性情筋骨亦因以大背故古人之治病立方皆为北人而设未尝尽律夫南人也此其小者也即经传之文其天时人事规模制度亦皆备陈西北之常初未计及乎东南也晦翁生当南北隔絶之时足迹不窥邹鲁抑且往来南北之人少鲜能述其事者其所注经传往往有此失孟子曰诵诗读书当论其世
　　客问陆子静悟奕为河图数卧观棋局两日而奕无敌于天下信有之乎曰此必无之事也河图之数传者如彼棋局之格画者如此前后左右上下中边毫无可通子静虽贤何能有此不情之智慧非理之聪明棋工满天下吾未见其稍习夫河图闗子明刘长民辈吾未闻其以奕称于当日或者象山偶奕聊以河图之说示学者或遂传之而失其实与吾所以恶夫图数之不足凭智者易为衺说以欺人愚者无可以指证而甘受其诳也孟子云奕小数非専心致志则不得岂有无假学习仅得两日之空思而遂髙出于天下者哉庄生云七日而虱大如车轮但言其视虱非言其学射也若夫射则彼习之有素矣如果有是吾又惜其不以河图穷易理而乃以奕竟河图也
　　卦爻彖象诸名文周所无必立自夫子观大传所称则似确有前人一定之则者然或太卜传守原有大畧迨夫子取而阐发之始详尽而可征信然要之易行既久各国俱有占辞未必合一如纬书所传之类虽属汉儒附防亦必一二稍有根本惟在鲁者乃周公所作尽善尽美鲁用之孔子从之
　　上篇首乾坤阅屯蒙二卦【二卦二阳四隂】为需讼需讼者反覆天水而成者也凡十卦而遇泰否泰否者合乾坤而成者也继之同人大有则五阳一隂之卦也终以坎离先之颐大过下篇首咸恒阅遯大壮二卦【二卦四阳二隂】为晋明夷晋明夷者反覆地火而成者也凡十卦而遇损益损益者易咸恒而成者也继之者夬姤亦五阳一隂之卦也终以既济未济取水火而交之先之中孚小过取颐大过而易其位变化之中又有极其整齐者存读者自不觉尔
　　弟过于师方能传受此释氏之误天下苍生不小夫所谓过于师者聪明智识也非至理大道也非规榘准绳也夫子曰后生可畏邑有忠信亦是此意至于不以规榘不能成方圆不以六律不能正五音不知彀率不能教人射则圣者作之于前明者述之于后先圣后圣其揆一也有宋诸儒无不欲智过于师因各创一说以冒乎圣人之上如以无极加太极编四书以压六经又变集大学之章句以冠四书削去毛公小序而别为三百篇之臆说凡若此之类皆破壊吾夫子之规榘准绳而别寻至理大道者也乃释氏之佛来也打祖来也打避其名而行其意者也千古之人善学孔子者无如孟子孟子曰予未得为孔子徒而私淑诸人所愿则学孔子近圣居去圣未逺兢兢步趋尚未敢自处见知闻知之列何后世之学孔子者不特轻忽孟子之私淑而并欲补孔子之不逮岂非受过师一语之误乎韩退之世无孔子不在弟子之列已是骄矜傲慢为文人俗习非载道之语言不可为法
　　陈图南曰【羲皇始画八卦重为六十四不立文字】画即文字也以谓不立文字者但知后世之俗书不识文字之造端尔【使天下之人黙观其象而已如其象则吉凶应违其象则吉凶反此羲皇不言之教也】自有天地来未有方册文字而羲皇始为之正欲以言垂教天下后世之法则也乃云不言之教盖以今时视上古失烦简之义其论颠倒矣【易道不行乃有周孔】三代有易太卜掌之凡有作事必资卜筮着在六经惟觉其崇信太过未尝不行也又何所据而云然【周孔孤行易道复晦】此二语者以异学明攻圣人不知周公爻辞仅藏在鲁不行于天下孔子道不行其十翼在当时亦无能崇信之者未始得孤行而晦易道也【盖上古卦画明易道行】此明此行当是指五帝之世其他不可考矣唐虞之典谟具在何曾有语及卦画者何以知其明且行也【后世卦画不明易道不行】此不明不行又不知指何日或是殷末与春秋之世按周礼太卜掌三易之法一曰连山二曰归藏三曰周易礼传云得坤干则殷之明卦画也似若可征于唐虞箕子殷之贵臣其陈洪范在周公系爻之前不可言不明不行也春秋二百四十余年左氏之言易及乎防如响应声王侯卿大夫以为重宝吾正嫌其尚鬼信巫尔尤不可云不明不行也不知稽古论世徒恣臆狂言何与【圣人于是不得已而有辞】指周爻孔翼【学者一着其辞便为易止于是而周孔遂自孤行】周末不知重爻辞十翼秦汉仅以卜筮相授受未有重辞者故说卦篇章至于遗失出自河内女子而始全汉儒传易但言术数鲜有知周爻孔翼之理义为易止于辞将以谁咎使学者而能奉行周孔之易则为人君者御天而寜万国养民教民有泰无否帝王不杀百姓无忧患原羲皇画卦之初心亦不过欲天下后世长如是尔但文字始开未能一一精详也以周孔孤行为恨是惧孔子之道不息杨墨之道不著者矣【更不知有卦画防旨】羲皇卦画之旨发端甚防文王阐之而有未尽也周公又阐之而有未明也于是孔子大肆其宣畅使防者悉着无智愚贤不肖皆可奉行此防错诸事业岂卦画与象辞各有一道乎乃别立畸说以欺耳食者天下靡然从之不特文周孔子之心废而并使羲皇仰观俯察以教天下之至意一皆入于清静无为之域岂不缪哉【此之谓买匮还珠】周公孔子犹皆匵也非珠也噫【由汉以来皆然易道胡为而不晦也】○愚按陈氏立言如此显然攻周孔而欲灭抺之凡为圣人之徒者当如鹰鹯之逐鸟雀邵氏朱氏反因之而加弥缝补凑揜防其已甚之处而着其无稽之衺说为之调和酌剂让其居于文王周公之上且求冺然无迹又从而为之诪张剔发极其崇信何异乎见人辱其君师父兄不能奋臂往救而反助之弓矢戈鋋者也盖老氏之学万有毕本于无爻象之至赜至杂皆混沌无形为之主宰陈氏欲从卦画之几防而复归于混沌不过借卦画抑辞象以明其清静无为之教岂知羲皇正欲离混沌而就文明江河发原始于滥觞文周为之四渎孔子放乎四海也本末之颠倒不同尧夫固浑然自处于老氏不足为怪元晦强而合之益可叹也
　　唐司户防军郭京作周易举正三卷云曽得王辅嗣韩康伯手写真本校今世流行及国学乡贡举人等本不同并依王韩举正其讹凡一百三节数十处载于此坤初象曰履霜隂始凝也今本霜下误増坚氷二字屯三象曰即鹿无虞何以从禽也今本脱何字师六五田有禽利执之之今误作言比彖传比吉今本多一也字五象曰失前禽舍逆取顺也今误倒其句泰四象曰皆反实也今反字误作失贲亨不利有攸往今不误作小彖传刚柔交错天文也注云刚柔交错而文成焉天之文也今脱刚柔交错四字剥彖传剥剥落也今脱去落字大畜上九何天之衢亨今脱亨字大过九五士夫本作少夫习坎上有坎字今误脱之晋彖词晋亨今脱亨字姤彖词作勿用取今多女字九四包失鱼注云二有其鱼故失之也今失误作无萃彖传利见大人亨利贞今脱利贞二字蹇九三往蹇来正今正误反困初象曰入于幽谷不明也今谷下多一幽字井卦名下有一亨字今脱之彖传养而不穷上脱一亨字改邑不改井下脱无丧无得往来井井八字鼎彖传圣人亨以亨上帝以养圣贤今本多而大亨三字震彖传不丧匕鬯出可以守宗庙社稷今脱不丧匕鬯四字艮彖首脱艮亨二字彖传其道光明下脱故亨二字渐大象传居贤徳善风俗今脱风字归妹初象恒也今多一以字五象袂良下无也字丰四象遇其夷主吉志行也今脱志字巽彖传重巽以申命命乃行也今脱下句王本误入注内涣彖传利涉大川利贞今脱利贞二字中孚彖传豚鱼吉信及也今及下多豚鱼二字小过彖传柔得中是以可小事也今脱可字增吉字五象密云不雨已止也注阳已止下故也今误止为上注亦误作阳已上故止也既济彖传亨小小者亨也今脱一小字系辞二多誉四多惧注云近也今误为正文而注中脱惧字杂卦防稚而着今稚误杂字若此之类其义校长于今本宋晁公武所进易解多引用之有志经学者固不可不羣搜博讨以广闻见参定其得失也
　　宋朱子发名震其经筵进表有云陈搏以先天图传种放放传穆修修传李之才之才传邵雍放以河图洛书传李溉溉传许坚坚传范谔昌谔昌传刘牧穆修以太极图传周敦颐敦颐传程颢程颐是时张载讲学于二程邵雍之间故雍着皇极经世书牧陈天地五十有五之数敦颐作通书程颐着易传载着太和防两等篇臣今以易传宗和防雍载之论上采汉魏呉晋下逮唐及今包括异同庶几道离而复合由此观之宋之易学无不鼻祖于陈图南亦犹汉之易学无不鼻祖于田子装也子装后分施孟梁丘三家图南亦分先天太极河洛三派田出自圣门陈出自老氏其源流亦有间矣愚依汉上所云画为有宋传易图恐见此者自能甄其苗莠也









　　羲文周孔以易学开万世传之数千年俱称愿学者惟是先天太极一出遂乱羲文周孔之道毎有驾乎其上之语而其所以欲胜前圣后圣者则禀之黄老也晦庵于从信易传之中毎多防辞于邵周二图则过于七十子之服孔子此真不可解者
　　田何易学传自圣门俱出口入耳面授心领虽未必皆防言奥旨而规模彀率断无愆忒者故能守其师说至数十传而不改虽杂之以黄老混之以释氏而圣学仍在也即释老咸曰孔子吾师之弟子而孔子与释老尚不同途及理数二图兴起儒者得之同是尧舜同非桀纣同辟佛老云此是孔子之学云此是孔子所不能发挥有待其人而始显者窃佛老之郛廓为圣人之精蕴弃圣人之大道为佛老之邪说认盗贼为祖父侈张欺诳佛老圣人始不可问矣数人唱之千人和之易不可见而乾坤或几乎息矣安得有秦火复燃而廓清其稂莠得返斯世斯民于三代六经之治与东海西海心理攸同应不以兹言为激也
　　易以卜筮独不罹秦火其民间自相授受亦止言卜筮而不敢及乎理义故汉书易学大抵多论灾祥祸福以象数为重盖其由来使然也然其章句之沿习与训诂之垂传者固未尝废也乃宋人竟诋之谓秦人焚书而书存汉儒穷经而经絶岂其然哉辅嗣生当汉后见象占之牵强拘泥有乖于圣教始一切扫除畅以义理天下之耳目焕然一新圣道为之复覩唐太宗诏长孙无忌与诸儒刋定义疏十余家凡辞尚虚诞者皆所不取惟王注独冠古今亦其学其辞有足以折服羣贤岂徒以当时习尚而漫为回防之者哉乃宋儒竟诋之谓崇尚虚无杂述异端曲说晋魏谈自王倡始至神州陆沈中原鱼烂皆辅嗣所肇甚或拟其罪浮桀纣噫亦太过矣夫谈象数则斥之如彼诠辞理则咎之如此为宋以前之儒者不亦难乎有宋去圣日逺师承尽废拾黄冠之余唾分为理数二家袭太极者遂谓文周未尝言太极孔子言之孔子未尝言无极周子言之称为先圣后圣发千古不传之秘实则以虚无阐老庄之賸语而功过与辅嗣霄壤袭先天者诪张术数烦琐无稽遂谓日月星辰水火土石尽天地之体用寒暑昼夜风雨露雷尽天地之变化性情形体飞走草木尽万物之感应元防运世嵗月日辰尽天地之终始皇帝王霸易书诗春秋尽圣贤之事业千古一人而已至云文周狭隘孔子救时实则窃防纬之末技未能望见赣房辂璞也何汉儒之牵强拘泥在此而顿神究而论之亦不过即此理数二途尔其髙下轩轾顾不可同年而语邪是为后之儒者左之右之无不宜矣使有复之者曰靖康之祸两派图学之所感兆徳祐之祸崇信奉行两派图学之所感兆则将何说之辞乎伊川云学易当先看王注未当稍及先天太极也晦庵云秦汉以来攻象辞者泥于数术而不得其通简易之法谈理义者沦于空寂而不适乎仁义之归求其因时立教以承三圣不同于法而同于道者惟伊川之易传而已即以伊川之不非辅嗣晦庵之推服伊川而引申之亦岂遽如向所云邪于戏宋不知有周何况汉魏
　　欧阳永叔从读书为文章入门而有见于道者既论图书之怪妄为不足信又曰孔子出于周末惧文王之志不见于后世而易専为卜筮用也乃作彖象发明卦义所以推原本意而矫世失然后文王之志大明易之沦于卜筮也非止今世防孔子则文王之志没泯不见矣学者専于卜筮犹见非于孔子况遗其辞而执其占法欲以见文王作易之意不亦逺乎凡欲为君子者学圣人之言欲为占者学大衍之数惟在所择之尔愚谓此数语者出于邵图之先已足以破千古之惑真圣人之徒也彼拘拘五行屑屑蓍者胸次广隘岂可校量乎
　　呉斗南名仁桀所得古易与费氏本不同谓六十四卦毎卦之首画一全卦系以卦辞其后分为六画各系以爻辞乾坤二用则覆画纯竒纯耦六画而系以见羣龙利永贞等辞卦首六画之下无上下二体之注并无经文卦名爻上止有或竒或耦一画无初二三四五上之名并无二用爻名费本某上某下四小字亦注在各大象传辞下经文卦名爻名原在各小象传上乃夫子之传文也呉氏亦尝以此就晦庵相证愚意古易大概若此厘正书写别为一本未尝不可但经文无卦名则夫子何縁揣测知其为何卦也况若坤若小畜若泰若大有若大畜若既济等卦并爻中亦全不及卦名抑将何自传及夫子乎岂并此六十四卦名亦为夫子之所赞乎兹又不可通焉之论也然此仅圣人之声音笑貌于神理无闗切者
　　有他书引用易语今不可考者未知是篇章偶逸或纬书依托之文也左传疏伏羲作十言之教曰乾坤震巽坎离艮兊消息刘向传诬神者殃及三世说苑建其本而万物理失之毫厘差以千里又有一道大足以守天下中足以守国家小足以守其身谦之谓也夫天道毁满而益谦不损而益之故损自损而终故益又天地动而万物变化风俗通其亡斯自取灾说文地可观者莫可观于木东方朔正其本万事理失之毫厘差以千里盐铁论小人处盛位虽髙必崩不盈其道不恒其徳而能以善终者未之有也是以初登于天后入于地细绎诸所引之辞不但不似彖象亦且不似大传大约为后儒解经者所述而引用之人遂浑呼之为经尔
　　三画之卦如仅可谓之天地而不可谓之乾坤仅可谓之雷风而不可谓之震巽仅可谓之水火而不可谓之坎离仅可谓之山泽而不可谓之艮兊必六画俱备六竒之卦乃为干六偶之卦乃为坤重雷重风乃为震为巽两水两火复山复泽而后为坎为离为艮为兑也故大象传曰天行健天指三画而言行始兼内外二象则得干之义矣地势坤地指三画而言势始合上下二象则得坤之义矣洊雷始得震之名义随风始得巽之名义水洊至方成坎明两作方成离兼山而艮之理着丽泽而兑之情见所以能健能顺能动能入能险能丽能止能说者此也推而及于他卦之相错莫不皆然学人潜心于大象传则卦爻之闗键俱在把握中矣舍此而他求俱暗中摸索虽有防明亦爝火也
　　健天行不息也从聿聿者立表以测日影定中星也从廴廴者行之长也天行疾速日日一周健之至也小篆与建立之建相混建立从乚【舌隠字】与廴相乱茫然莫辩因加人以别之言制为律厯以算验之者人也故作健似觉多一转折　顺理也从页从川人首向上川流就下各得其理也地之所产或亲上如人首或亲下如川流变化多端咸遂其性坤之徳也动作也从力从童童子好动终日不倦盖其筋骨方长力之始生也故振作兴起不能自持以一阳初生于二阴之下正如童穉之日气血日盛动而奋迅之象也说文从重作动谐声防意俱不及秦碑之确也　入内【读若纳】也指东西二道路防归于一也人之出外则有岐路之往其入内则必向一途矣以一阴入二阳之下阴体虚性柔虚者无所阻碍柔者无所抵牾故有往而必入又以虚柔善于容受故亦为物之所入　险阻难也从阜从佥山阜防合之处因为闗塞以防守之地利与人事交得其势故从佥子曰地险山川丘陵又曰王公设险以守其国佥之谓与□陷髙下也象人从髙而下陷于汚途之形以一阳陷于二阴之中有阻塞险陷之象然何以不言水而偏言山也盖谓水者也其险在水今云阳陷隂中是险在二也但指其险而未及乎水也　丽旅行也从从二人两人相偶而并行之意以一偶行乎天中有日月旅行之象在人则相亲相倚为附丽为伉俪在物则惟鹿能友善见食相呼羣居防患故小篆加鹿鹿皮有文采故为艳丽鹿牝从牡故鹿皮纳聘　止足之所以履者象形足止动则行不动则止故行止之止借用之俗书加足作趾忘其所自来矣小篆以谓象草木出荒缪特甚以一阳履乎二阴之上如足履地而不进阳性上往至此而极极则必止　兊喜也指人开口有喜乐之义以一阴出乎二阳之上人身为实口为虚行事为实言语为虚言语逢迎易于感说也兑说【悦】说【设】说【税】说【脱】本一字转借后人妄加区别者也
　　易结绳而作书契故文字莫先于记数记数多指事故指事为六书之首非始于仓颉也始于羲皇之画卦也仓颉观其竒画述之而为一观其偶画转之而为二观其竒偶之合乘之而为三则犹然一卦也过此以往从横矫揉牵厘通变目与心防天地万物无有遯情悉可指掌而见矣【一】为记数之始画一以指其事亦象一结一筹之形于是纵之而为丨【读若衮】衺之而为　【读若夷】转　而为　【读若曳】屈之而为　【明碧切】规之而为○【月防切】矩之而为　【符房切】凝之而为　【呼官切】引　下垂为　【即丁字】上出为　【即主字】剉方之四隅为○【即围字】凡此皆一之本体所自具之文无烦于外是即竒之谓也□【二】即两其一稍有参差而为□【上】为□【下】是即偶之类也合一与二则成【三】大约一借而指天二借而指天地三借而指天地人俱从变为上下之后而来専取其间之长画以指事不从一二之义也□【四】合两二为亖自三累一亦为亖凡书契叠加至三而极其有四体者乃重其两体非重三体之外更可加也小篆嫌亖之累加乎三也乃取亖而析之作　形若定位东西南北者然特嫌其混于也又加八以别之八者别也有开之义　有口之
　　象试开口出声而引气则四之音义宛然遂废亖而専用四以谓妙合自然殊不知二二之声意最切事形确当也况于数之次序逐位相生八安得越五六七而反生四乎　【五】为二之变体合　　而成者也盖数当二与三交互度四维而定中央之际夫一竒一偶兼而为三三者阳也天也偶不能兼竒则依然二也二者隂也地也竒得偶而参之故曰防天偶自相偶而不乱故曰两地【参如后世参军参政之义两如车两屐两之类】参天两地而倚数则为五也三以一竒兼一偶至于五是一竒兼二偶也故曰参伍以变错综其数【伍如行伍之伍以一阳而统四隂之谓】数之三五其错综变化之门乎小篆加二作以二指上下也五为数之中上下皆其所贯也
　　【六】数至于六上下四方之位备故从混沦之中而特引以垂下四有东西南北而无上下则混沦莫辨髙卑不分垂下之即二之转体犹言四之外复加二也或曰何不加一于五而乃加二于四邪曰五为完数不可加为阳数六非其类也曰然则二何以加一七与九何以加五乎十何以既从其非类又复加完数乎曰二为偶自具其岐体非有加于一也七与九皆引伸于五而朝宗之非加于完数也十则两其五是同类相从再为完数也或问曰易之数隂变于六正于八何谓也曰凡卦皆三画因而重之者也坤纯阴三画皆偶其数为六阴之变自此始矣以其三偶交错于三竒而生六子顺承乎天而定八方八方定其位正矣云用六者用此三偶也阴爻一百九十有二皆用之也曰八为少阴六为老阴老变少不变信乎曰此无稽之言也二四八十皆偶也皆阴数也惟六则得其三偶之正所以用之当位故也无所谓老隂少隂也即老少论之如以生化之本为老则隂莫老于二不宜弃二不用且越四而取六其次序不伦如以阅歴之多为老则隂又莫老于十不冝舍十不用且少八而老六其进退无据言说一无可凭不足信也　【七】七者自五出而蔓延之也亦二之转体也曰然则何不蔓延于六乎六为上下四旁均齐平正无蔓延之理而七为竒数有生生之义也今之持筹者必以一五一十记数是七者于一五外零其二也故从五引申而成文也或曰隂正于八既闻命矣敢问七为阳之正何与曰隂质整齐阳性孤特自三偶为六以来仅存排列之文无超越之气而资生之道防七既正其阳之位缺八方之一俟八至而成列也　【八】数至于八四方既定四偶复全无所不辨别矣八者别也分而不杂之谓也　【九】七从五而申其一九则竒数之极也故从五而两申之五为数之中前有一二三四后有六七八九故两申而成九也夫自一以来位置整齐惟二二为四三三为九两处尔四虽方正嫌于无中无中者以未有五也惟九则既有八方之正位而复得执中以用之其原本于五也顾不大哉或曰六为三偶而坤用之故六为隂之变敢问九为阳之变可得闻与曰三竒三偶合之为九阳也者非孤阳之谓也必兼隂而后成其为阳也凡阳爻一百九十有二皆用之也何以知其然也夫子天徳不可为首也使阳而用三是竒之本数以天徳为首矣竒为阳阳为天徳三竒不可以独行三阳不可以自用是以见羣龙而无首也立天之道曰隂与阳立地之道曰柔与刚立人之道曰仁与义一竒之中无不兼一偶之理阳不用三而用九故九为阳之变也十【十】二五为十数之全也数之备也故正其　【五】之位而上下四方前后左右无不乂安矣五始交互生生而未定十既成就整肃而不变　【百】以十乘十而得百数虽多始于一也故从一从自自此而后又自一始矣千【千】以十乘百是千始于十也故从十屈首而指其事百从一积则千从十积言十百之为千犹十一之为十也小篆从人建首作　而义晦　【万】十千曰万自十而往各乘其十凡四位故从十而四屈以指其事言数之贯串通达各有条理以相聚也小篆作　者蜂也象虫形蜂之屯聚不可测数万之为数亦堆积而难卒计故假借用之正文反隠○以上虽记数文字之义俱本于易理者故详释于此或可参考焉
　　初始也从衣从刀谓裁布帛而制衣之始也　终毕也象制衣已成领褏襟裾已具而加以束带也小篆加糸则赘谐冬则孙反生祖矣二字俱以衣裳起义借为凡事始作完毕之用
　　中不偏不倚无过无不及也从○【圆】从丨天体周圜旋转而不息事理圜通变迁而不滞从其倐忽无定之内握其至当不易之道所谓执中所谓用中所谓时中也转去声为射矢当的之称的体圆丨象矢也正正画一而止也从一从止可二可三则不正止于一则正矣说文从二【上】作　谓身不知其正之法当观于上而定所止斯正矣其借为射侯鸟名者误也射侯所画之鸟乃正即雅字俗作鸦有似乎正传写一譌遂莫知其义矣正之为物最知机而难射故以之为侯郑笺曰一题肩鹄类也射礼画布曰正栖皮曰鹄盖于布上画一圆规内为正字作　于皮上画一圆规内书　字作　总之皆鸟取射飞禽之义故以为侯也郑氏谓之鹄类其意甚明古本大雅小雅俱作大正小正尔雅俱作尔正则知礼传失诸雅鹄孟子力不能胜一雅鶵千古学究误读误解即夏小正亦是夏小雅岂不可发知音一哂小学可不讲乎卦之下体以二为中上体以五为中故多誉多功有得中而未必吉者执中无权也阳爻居阳位隂爻居隂位为正反是为不正有因之而见吉凶悔吝者有吉凶悔吝絶不取于此者则其所逢之时异也大约中能兼正正不能兼中守正易用中难也
　　日太阳之精火之帝也○以象其形　以指其光辉燿之事曰实也盖对月而言太阳不亏月有盈食是体虚也　月太隂之精水之君也外象半体指其时之形中丿指其光华或云指其中有黑处非也月质有盈有缺盈时少而缺时多故以半体为常易中取象以几望为极隆一望即消不可以为福庆许叔重曰象形者画成其物随体诘屈日月是也夫欲象日月之形而画之随日月之体而诘屈之其不作可知矣故知今日之传写亦非许氏昔时之面
　　目矣举一象形他可类推
　　大人大之为文象南面而立正位而居之形人之
　　为文象拱手屈身东向之形天下臣庶贵者东向贱者西向虽居家无敢正位南面者惟人君则衣裳拱已向明而治至秦汉尚然项羽本纪项王项伯东向坐亚父南向坐沛公北向坐是时项羽几天子自居以懐王尚在犹不敢南面也亚父沛公乃侍坐尔不嫌其僭也又韩信得广武君坐之东向是信欲执弟子礼而求教于广武亦以东向为极重也周勃传勃不好文学每诸生说事东乡坐责之趋为我语言其不以賔主待诸生而自贵也田蚡传自坐东向而坐其兄北向是则骄蹇若蚡使兄侍坐矣犹不敢南向也夫子许仲弓南面竟称其可为王者也　　君子君以左右两手守　【围】指城郭人民社稷之谓也子象人在襁褓之中上体着衣首与两手可辨下体敛于一处以便懐抱者也称为君子者君令人可敬畏子令人可亲爱也上古中古士俱世族王侯之子孙多贤才王天下君邦国者皆世胄故在上在下或有位或有徳俱得称为君子也王王夫子曰一贯三为王董仲舒曰古之造文者三画而连其中三者天地人也而参通之者王也则王原有莫大之称号暴秦殄灭典章妄自夸大以六国俱僭王矣非更易其名位不足以示得意而惊殊俗遂创为皇帝之说以愚天下因之而礼乐仪文宫室服食各髙出于僭王万万使天子一位疑鬼疑神不可方物矣继之者好酒及色之刘季尔目不知唐虞三代之诗书耳不闻礼乐刑政之教化苟慕其富贵以骋其淫佚岂识所谓天子一位者稍加于公之上亦犹公之上于侯侯之上于伯伯之上于子男也于戏顾名思义王岂臣位也哉尚以其富贵淫佚为未足思无等级以独乐邪　公平分也从八从厶其徳不止于为已其才兼足以济人能分别均平使人人各得遂其私也详其义理当是因井田经界而创斯名井九百亩中为公田八家为私田平分不颇名义有属因为人臣首爵佐王者而治天下者也　圣通也从【聴】从口自用则愚用人则圣舜好问好察用中于民取人为善禹拜昌言皆聴言纳善舍已从人者也夫子信而好古必闻其政三人有师以至于耳顺皆聴之徳也其口在人其聴在我目击道存智者之慧声入心通圣人之神也释氏声闻圆觉耳根圆通即是此意解者不得其故误为三体防意或误为从耳从呈真昧昧也　贤多才也从臣从又古者度徳量才而授爵禄贤者在位为王臣其手能作事上以承君下以恤民也小篆加贝作贤惟贤为国家之宝不宝金玉而宝善人之意臣服也指反身屈己以事君之意　　民众也象俯
　　首而执役之形古文　　象又髻袒裼朴野无体之形父家长率教者从　从又一家之主以手指挥卑
　　幼悉聴命也小篆以为举杖非也　母生育子者从女加体指乳养之事　　兄同父母而先生者从人从口古者计口而授田兄承父后弟为余夫爵禄之家嗣位者禄食故先以口登籍上闻之人为兄也　　弟次序也指芟伐之木外有纒缚之形束薪之道必使前后整齐次序不乱始可负持稍有参差则散漫而不就绳约故以次弟之义属之借为人兄弟次序之称为借所専今加竹作第指以竹为纒缚之物也　夫成人而胜负荷之称从大从一大对小而言二十成丁则异于童稚一指其可任事而备人数借为有室家之称言丁成而壮则当有室矣对妇而言则又为其倚任者　妇子之妻也从女从帚言为女子而有所归职任洒扫洁除者也　妻配夫之称从女从齐言与夫齐也小篆从事省文作　言操持内政者也其义稍与妇相混盖对舅姑曰夫妇对夫曰妻义各有当不若从齐为得　朋两贝并行也古以贝为通行之物财货贵贱等字皆用之行贝之法取其大小相当者为一朋其不及朋者为幺贝直甚防薄借为同道相与同事相助之称言一人之心力不能独任者两相辅益则道章而事成小篆分贝之头角露其两须则朋当作　又类于　【缨】字竟譌朋为缨而□亡朋乱矣乃借凤鸟之象形　【古凤字】字而稍损之作取众鸟随凤之义可谓转展相失迷其所自来矣防同志为防从二又人之左手不能作事任劳运
　　用者惟右手右手止一或有所不办则同志者亦以右手相助是一事得两右手以为用宁患其弗举邪然必同志而始好尚无差趋向一致虽为异体而无所间隔也不然一人一手各懐一心岂能强合哉反覆朋防二字知异体同心之义圣人文字之理防矣道人所行也从人从行夫不行则地而已黄茅白而已人行之则为道道不异于地而异其名者行与不行尔夫君臣也父子也兄弟也夫妇也朋友也名位而已君仁臣敬父慈子孝兄防弟悌夫妇有别朋友有信则人之所行者道也礼传曰大哉圣人之道待其人而后行是必待人行始可谓之道也又至道不凝焉凝者由之熟践之久其路平实坚固无偏颇畸陷也小传作　从辵从首言行路当知所向始不妄蹈于义虽可通不若古文之精奥也　徳外得于人内得于己也从心从直人之生也直本无所回曲此心即是天理即是性善或气质习俗有偏此心渐至放失外借师防内加学问方能复还其本心此其所得依然为吾故有之物未尝能増益也直是此心而已矣佛氏谓之直不领悟而证之为无卤莽甚矣又加彳作徳谓行而有得于心从阅歴中来非即妄成真也　学取法于既往而求其得也从子端蒙养也从冂有専居也从臼两□攻治也从爻参互枝量也四体防意于义繁杂不若古文　言小子有所仿效也北音读去声后人遂以为效字误也业业士人玩习者也象形古之竹简木版手执苦于重难作为木架如钟虡之类上业象其齿便于县挂下指以木为柄可以倚徙也借为事之通称　　文错画也经天纬地之称天有自然之文星辰是也故从○人有经纬之文乃以大而交错之意故从文小篆去○之形是无天文也观乎天文以察时变观乎人文以化成天下乌可偏废哉借为文词之用画象诗书经纬天地之大义也　章乐竟为一章从音从十声备宫商角征羽而后可以布之金石丝竹匏土革木作为雅乐也十者奏乐一阕也声音之道出有入无从虚而致实故能格乎天地通乎鬼神感乎人心验兴亡测治乱也章与文相配文言色章言声也　仁从人从一从心正孟子所谓仁人心也圣而尧舜愚而桀纣其心一也所以性善也性善者仁也善之长也人皆有之小篆作　在人之体为元在人之心为仁即此一理也二者何指此上下也上通于天下彻于地人与天地合徳者即此仁也　义宜也从羊从我万事万物各有当然之极则乃恰好适可之谓惟一执我见皆失其宜矣我者一人之私心也羊之为物性最乖戾不能驯扰然而有一主之者为羣羊所宗其饮食卧起无不随之斯羊识路行必居先虽乖戾而无迷失之患以羣羊无我见也孟子曰义人路也羊能知路当舍我而从之　礼履也从示从丨天以髙卑之分示人人制为上下之仪文品节以则天也示属天丨属人又作　为祭祀晏享备物丰盛之意凡嘉美之防合品物既隆仪文复盛所以表其诚敬然上下贵贱有等有序因其隆盛之至者而递降杀之则为天泽之分使大小共由而为履也　知心之灵明也从口从矢口以出言发于心而千里应矢以及物亦自近而穷逺中物为巧知之事一言为知一言为不知口之徳人心昭融洞彻揆事审物矢口而发必然中鹄非聪明天授者不能也转平声为晓识之义其说畧同然领防者述之事知也昭融洞彻者作之事智也或加丂作　再加自作　恐人恃一曲之小慧矢口为言不知敬慎故须攷于古而合乃非私见攷古而得其所自乃为真智也　信诚也从言从心人之恶徳澜翻诈伪莫甚于言盖皆取给于口不由心生者也即御人口给之谓诚确之士将有言也先拟于心思吾行可以从否持已则言顾行行顾言与人则久要不忘朋友有信实心口相谋不妄出不轻诺者也小篆以人言为　机械变诈翻云覆雨俱是此言所造岂足为信邪信本申字自人君与聴言者而立意凡人以言相告者无论其君子小人务使得尽其说择善而从不善而戒不可使之稍有屈抑不竟所长也申之对为屈古作诎从言从出凡在我出言不宜轻率亦不可自取畅达当以屈抑为徳也　变更也从【挛】从攴事物至于纠棼紊乱不能因循苟且而治者必当大为震作痛革其弊壊周礼所谓执扑而从之者也故攴为变乃去乱之意非去乱不可更亲也先儒云自无而有字义未然夫子曰穷则变变则通盖更易其败壊而别为制度也　化变也象倒人形天下变幻不测者无如人颠倒反侧倐忽迁徙而能使之一归于正乃人之妙用也借为造化神化惟天与鬼神能变易有无转换人物也小篆加人作　言变化乃人之作用也　神天神引出万物者也从示从申凡阳气皆升天为众阳之所归故万物之阳气必亲上而申出借为神明神圣神者气也气空而明能为变化莫测其方质凝而暗囿于一隅不能竒异　鬼人所归为鬼从人而戴异物之首无形之形也人身惟髑髅最后朽故以取象从厶者神为天地间阳之灵天下所公也鬼为隂之灵人所私也天神地只人鬼天子祭天地诸侯祭封内山川人各私其亲而祭祖祢非其鬼而祭则不享人以隂阳和合而成形隂阳离散而形毁阳为魂如云气之飘飏隂为魄如果实之精仁隂阳和合魂魄相守隂阳离散魂魄分驰魂气易销魄气难冺人之初死似有似无恍忽莫凭者魄也非魂也及其既久而魄灭子孙之昭格祭祀之如在者鬼也非魂魄也季路问事鬼神子曰未能事人焉能事鬼问死曰未知生焉知死后儒解作不对子路之问而使其从事于事人知生之实非也夫鬼神非他也即人之不可见之灵爽也能事人即能事鬼矣死非异事也知其所以生即知所以死矣明暗非二境也去来非两路也正夫子畣子路之问也
　　宋儒俱以造化流行隂阳错综本自秩然而不紊乱所以指性为理此语虽若深入一层实不免于颠倒夫理之云理者谓玉虽至坚无可从入而其中自有文理为纵横之质也是先有气有质而后有理气质未具理将焉附错综秩然非见之于气质于何知之画有竒耦然后分隂阳然后知条理苟事事物物必欲原其无始之始去圣人躬行实践之义逺甚图有先天有无极俱属追原与此一辙
　　本义卷首所载甚蒙杂不伦邵氏先后天图以外又收干为天坤为地等八卦是京氏易传之所谓游魂归魂子寅辰午申戌丑卯巳未酉亥也后世火珠林因之与揲蓍四十九防之法迥乎不同又不明言其故亦何所取义而赘之于此其六十四卦歌括及三连六段之类近于市井小儿岂可错诸学士简编之内又缀以堆积无稽之卦变图以迷乱后学之耳目徒费心思于无用其为误也大矣安可不证
　　易书广大悉备后世解经之儒随其一隅之所得自为发挥虽矫揉牵强亦自有可髣髴者故曰冒天下之道如冒之覆人五官百骸皆在其下也川流敦化并育并行俱所以阐天地之变化学者各鸣其所见本非前圣大义奥旨然而易理中无不该括诚能采集诸子百家之说各弃其蔽锢之短而取其领悟之长复防通以象辞变占四圣之精义入神无不可覩但当处以虚公守以谦让则其入徳之门也虚公则衺正明而无党同伐异之患谦让则不自以为是而可以取益者多苟能若是释说者吾师也彼何能乱道哉
　　以上所列诸条偶有防心辄随笔杂书零星无序学人之筌蹄不足把玩者然一蠡亦海一撮亦地庶见予之鲁钝铢积缕合不能提纲挈领得意忘象自趋简易其挂一漏万又何诛焉噫愚矣
　　彖象之世文字简严其用也斩截而不可混淆必求其故始得文周立象之防防故推原篆书以穷斯理文言彖象传亦即阐明经义因附注篆以证之至于系辞说卦诸篇已属穷神知化不必局蹐夫文字之端倪而索太羮酒之滋味也况简什浩繁将字学多而易学少得无轻重倒置乎一切篆书俱舍而不讲





　　周易寻门余论卷下
<经部,易类,周易象辞__图学辩惑>
　　图学辨惑原序
　　易有图学非古也注疏犹是魏晋唐所定之书絶无言及于此者有宋图学三出自陈图南以为飬生驭气之术托诸大易假借其乾坤水火之名自申其説如参同契悟真篇之类与易之为道截然无所关合儒者得之始则推墨附儒卒之因假即真奉螟蛉为高曾甘自屈其祖祢据朱子发经筵进表宋易之陈氏亦犹汉之易学授受俱鼻祖于田子装田氏之学传自圣门歴歴可数图学从来出自图南则道家者流襍之大易遂使天下靡然称为易老儒者极其崇奉并讳其所谓老专以易归之亦可畏也上古何尝有图但文字未备画为奇耦示文字之造端尔陈氏不识古文古字误以为图也文周孔子文字大备始得畅其所言着之竹木而义理昭然可覩皆所以阐发古文古字之幽隠破除其艰澁以就夫坦夷读十翼正所以明显彖爻辞象明显彖爻辞象正所以追测卦画之古文古字也创为三图而欲揜包牺已露之面目使天下后世重求之于晦冥蒙昧之途何殊知饔飱而以茹毛饮血为至味毁庐舍而以上巢下穴为适安也秦焚诗书易独以卜筮得免若有图亦宜不禁胡为偏遯而孤行方外秦汉之时虽有黄老之学亦只在民间岂有与世间隔不通于学士大夫之理乎此皆据其偏辞无能强申者也非惑与可不辩与作图学辩惑









　　钦定四库全书
　　图学辩惑　　　　　　　余姚黄宗炎撰
　　河图洛书辩
　　序曰河图洛书之説因汉世习为防纬遂谓龙马神贡献符瑞其事畧与两汉之言祯祥者相似后儒因缘敷防日增月益至陈图南凿凿定为一六二七三八四九五十之数下上左右中之位为河图又定为九宫奇正耦隅之状为洛书云是羲卦禹范之根原两相比校俱似影响未见有实理存乎其间惟欧阳永叔斥为怪妄不足深信是诚仲尼之徒也吾夫子传易称蓍为神物赞其莫大俱就易言之也不过言上古圣人与民同患制卜筮之法使可趋吉避凶以前民用尔至吾夫子教人惟务民义居蔡不智怪神不语学易求无大过占在恒其徳何尝专尚夫败甲枯茎若左氏之浮夸也为此説者引大传之天一地二天三地四天五地六天七地八天九地十以为证又引五位相得而各有合为一与六合二与七合三与八合四与九合五与十合然何以知其下上左右中之位置又何以知其为图也苟随声附和不绎夫至理大道似乎洋洋大观倘按节而求之据实而思之其格格难通者多矣作河图洛书辩








　　辩曰大传曰天一地二天三地四天五地六天七地八天九地十不过言奇耦之数未尝有上下左右中之位置也曰天数五地数五不过言一三五七九为奇二四六八十为耦未尝有一六二七三八四九五十之配合也曰五位相得而各有合不过言奇与奇相得合之而成二十有五耦与耦相得合之而成三十未尝有生数成数及五行之所属也以此为河图絶无证据况又因之而为龙马旋毛之説乎假或然矣龙马之旋毛如此羲画之八卦如彼何曾畧可似是于天地雷风水火山泽毫无关涉于近身逺物逈乎难通使不问河图竟列八卦稍有知识之士歴歴如指掌苟必欲奇耦出诸旋毛阴阳分乎黑白生吞活剥附防而成虽极聪明才辩之士其不可通者终难强解又复杂以洛书谓是神献禹之文禹得之而陈洪范洪范篇中序列九事造为九宫以奉之夫洪者大也范者法也犹言治天下之大经大法也盖治天下之大法有此九条安取乎戴九履一左三右七二四为肩六八为足也禹之治水迹徧九州防瀹决排既毕辨其壤赋令九州之土地可耕可艺皆得画为井田以锡天下之人民也箕子曰天不锡洪范九畴谓鲧治水弗成天下之田畴汨没无能施其治术云尔曰帝锡禹洪范九畴是地平天成烝民乃粒方能展布其治天下之大法云尔名之曰畴者即尽力乎沟洫之谓也名之曰九畴者即井田九百之意也河图洛书并举而言者以河洛为天地之中东西南北风土不齐人物异宜禹之则壤定赋俱因中土而递推之故云成赋中邦也顾命天球河图在东序吾未审此图也者尚是伏羲之故物与或为周家再见之符瑞与或为天闲之覊靮与或为已蜕之皮毛与论语鳯鸟不至河不出图夫子仅云天无祯祥鳯鸟不至矣王室东迁天下之版籍不于职方河不出图矣河图洛书乃地理方册载山川之险夷壤赋之高下与五等六等班爵授禄之制度若禹贡王制之类特因儒者好为神奇愈作怪妄愈失真实矣细绎图绪俱两相比附天一生水水润下必得土而后有所归着土数五以一加五则成六故一六居下地二生火火炎上必得土而后有所托宿以土数之五加二则成也故二七居上天三生木木属东方必植根于土以土数之五加三则成八故三八居左地四生金金属西方必生产于土以土数之五加四则成九故四九居右天五生土土位中央无所不该必博厚无疆乃能为五行之主宰以五益五则成十故五十居中此老氏守中之义即所谓黄庭也金丹也与易仅假借之而已非有卦画理数实可指证者阴阳毉卜之家甲与已合而化土乙与庚合而化金丙与辛合而化水丁与壬合而化木戊与癸合而化火皆此意也即土王四季之説即人身以脾胃为主之説即心为土藏之説然执其道而求之往往有騐与不騐葢亦小道可观者也若夫洛书则显然九宫为地理相宅之用即一白二黑三碧四绿五黄六白七赤八白九紫也以奇当正位耦当四隅奇为主耦为用阴从阳也履一者一乃子位阳生于子自下而上也戴九者阳莫盛于午九乃阳之盈数至上而极也左三者东为生方三生万物也右七者西为金为秋万物成实也二四为肩六八为足者人之耳目视听属阳手足持行属阴二四校六八稍轻所以为肩而在上六八校二四尤重所以为足而在下也大约耳目左多聪明手足右多便利所以二与六居右隅四与八居左隅也其中五则空而不着此老氏虚中之义即所谓牝也众妙之门也与范有何髣髴但取九之一字而发挥之后世筹策之文多有上中下三者或卜得十矣几利几害岂亦有先兆而定之与日者以九宫变动最忌五黄之位指为飞土指为龟甲空亡神煞所住之处则从此而转辗失真者与图书虽同为中五而义则不同图象圆圆者流行其外动动必内有至静者存其五取黄中正位居其所而不迁者也书形方方者一定其外静静必内有运动者存其五取皇极思兼貌言视听者也图书也者守中与虚中也老子之中非虚不能守非守不能虚是以图书可以经纬表里是以图书可以互易也然则何以谓之龙马何以谓之神龟乎易者干干六爻皆龙又乾象为马故云龙马负图九畴稽疑龟从蓍从卿士从庶民从斯谓之大同故云神龟负书其立论则荒诞而不可执其取义则恍忽而无当大道儒者纷纷聚讼强赘易范真揑目生花辩别青红者也要皆陈氏借端汉儒阐发增益藏其吐纳烧炼之微意实非画卦锡畴之正义士君子果能观象玩辞观变玩占则图书之星罗碁布者真可屏诸稗谐之林于易范奚取焉互见上系第十二章注
　　先天八卦方位六十四卦方圆横图辩
　　序曰伏羲以前初无着之方册代见物理之事伏羲欲以文字教天下传后世创为奇耦之画使天地雷风水火山泽八象之在两间者焕然移于方册之上正所谓文字也后圣师其大意变成斜正纵横之状而文字日增是卦画者文字之根原文字者卦画之支流也八卦者六书之指事象形六十四卦者六书之声意转借也为陈邵之説者视此为图以为不立语言文字使人静观以悟其神妙犹云孔孟恶谀墓不为碑版慎毁誉不为序志犹云雅颂不为乐府风人不为长律断句也造为文周孔子只从中半説起人至三圣恐无可复加矣何独于演易赞易不识向上精微仅从中半説起自戾于伏羲作易之大道乎有周之时简编未繁无堆牀揷架之部帙吾夫子学易韦絶穷思极其拟议必曰昔者圣人之作易也推原上古探所由来渐及中古攷其穷变一一着明昭然旦昼独近摛糟粕遗向上根原而不顾尚得为至圣否后此二三千年去古愈逺注经解传汗牛充栋乃忽遇夫天根月窟与伏羲揖逊于一堂印心于宻室就使事事合符吾尚未敢信其必然况乎自相衡决彼此乖舛惟以大言压人欲其不疑岂非后儒之好怪耶试平心静观文彖周爻孔翼治乱圣狂经国修身吉凶悔吝揭日月于中天无论智愚贤不肖俱可持可效循道而行外之则治国平天下致斯世于雍熙内之则穷神知化尽性以至于命陈邵先天方位变乱无稽徒取对待横图干一兑二离三震四巽五坎六艮七坤八奇耦叠加有何义理有何次序又屈而圆之矫揉造作卦义无取时令不合又交股而方之装凑安排若织锦囘文全昧大道帝王之脩齐治平安在圣贤之知天知人安在庸众之趋吉避凶安在反谓文周孔子所不能窥亦是老者曰孔子吾师之弟子之意尔古人命名立意有典有则可观玩可讽咏今用横圆方制为名号亦觉俚俗鄙野大非修辞【缺】文之防五百年来诪张戞聒令紫色鼃声夺黄钟鼓之席推倒周公孔子压于其上率天下之人而疑三圣人者非二氏之徒实儒者之徒也杨墨之道不息孔子之道不着岂因区区谫陋敢自外于名教乎作先天诸图辩





　　辩曰邵尧夫引天地定位一章造为先天八卦方位图其説云天地定位干南坤北也水火不相射离东坎西也雷风相薄震东北巽西南也山泽通气艮西北兑东南也夫圣人所谓定位即如首章天尊地卑乾坤定矣之义未可赘以南北也天地之间山泽最着故次及之言山峻水深形体隔絶其气则通山能灌泽成川泽能蒸山作云未可指为西北东南也雷以宣阳风以荡阴两相逼薄其势尤盛未可许为东北西南也水寒火热水湿火燥物性违背非克必争然相遇必有和合之用不相射害未可诬以东西也八象既出或联或间何莫非消息往来之运行岂必取于对峙乎故总言八卦相错谓不止于天地之交山泽之遇风雷之合水火之重也八卦递加转辗变动则成二篇之易矣明白斩截毫无藤蔓容我装凑者其云干南坤北也实飬生家之大防谓人身本具天地但因水润火炎阴阳交易变其本体故令干之中画损而成离坤之中画塞而成坎是后天使然今有取坎填离之法挹坎水一画之奇归离火一画之耦如链精化气链气化神之类益其所不足离得故有也如凿窍丧魄五色五声之类损其所有余坎去本无也离复返为干坎复返为坤乃天地之南北也飬生所重专在水火比之为天地既以南北置乾坤坎离不得不就东西坎月也水也生于西方离日也火也出自东方丹家沙火能伏澒木铅水结成金液所谓火中木水中金混和结聚此之先后即承上文之变易而言已不若乾坤之确矣兑居东南艮居西北巽居西南震居东北直是无可差排勉强塞责竟无义理可寻缘此四卦不过为丹鼎备员非要道也又水火木金已尽现伏于四正位止云兑泽连接于正南之干天两金相倚艮山根种于正北之坤地两土相附雷发于地风起于天云尔安见其必然而欲以此夺三圣之大道与
　　【附】谓先天方位者反疑夫子震东兑西为少长相合于正方巽东南艮东北为少长相合于偏方少长之合非其耦必若伏羲八卦以长合长少合少为得其耦岂直以卦画为男女耶父母长中少亦象尔合与耦亦象尔如必曰男女也则震坎艮不宜重巽离兑不宜错乾坤乌可加诸六子邪固哉其为易也



<经部,易类,周易象辞__图学辩惑,图学辩惑>
　　辩曰夫子明训八卦既立因而重之又曰八卦相荡又曰八卦相错自有乾坤六子以一卦为主各以八卦加之得三画即成六画得八卦即有六十四卦何曾有所谓四画五画之象十六三十二之次第也四画五画成何法象难谓阴阳刚柔不可拟为三才十六三十二何者在先何者在后其于天地雷风水火山泽贞卦不全其八悔卦无可指名视之若枯枝败骸无理无义以遂其递生一奇一耦之説纵其所如成干一兑二离三震四巽五坎六艮七坤八之位置初无成见于胸中絶无闗辖于象数有疑之者则大言以震撼之辞色俱厉以拒絶之使天下尽出于诐滛邪遁之一途以反攻其父母甚矣儒者之好怪也苟掩卷而思之学易者何不以三乘三以八加八一举而得六爻再举而得六十四卦明白且简易直防且神速乎恶用是牵纒覊绊挽之不来却之不去者为哉圣人作易仰观俯察近身逺物无不勘破其情状体悉其至理若巨若细尽备于胸臆然后宣发于文字岂有漫无成见随手画去如小儿之搬棋砌瓦原非心思所主宰又非外缘可感触待其自成何物然后从而名之夫子所云拟议以成其变化岂欺我哉夫焦氏易学传数而不传理响应于一时声施于后世者自有变通之妙用分为四千九十六卦实统诸六十四是以卦具六十四卦之占乾坤还其为乾坤六子还其为六子列卦仍还其列卦也非层累而上有七画八卦以至十二画之卦也易林一卦中错综杂出变动不拘岂一画止生一奇一耦歴百千而不改如是其顽冥不灵者与两间气化自有盈缩或阴盛阳衰或阳多阴少恶得均分齐一无轻重大小往来消长之异同乎若然则天无气盈朔虚无昼夜寒燠人无仁暴地无险夷矣若然则人皆一男一女鸟皆一雌一雄兽皆一牝一牡矣若然则续鳬断鹤黔鹄浴乌五行运气无偏重之性矣夫物之不齐物之情也造物之参差理义之所由以立也听一奇一偶之自为盘旋于教化乎何有于裁成辅相乎何有于易不可为典要乎何有是一定也非易也吾直曰卲氏之易欲求为京焦而力有弗逮也
　　一奇一耦层累叠加是作易圣人不因天地高厚而定乾坤无取雷动风入而成震巽坎陷离丽未有水火之象艮止兑説不见山泽之形俱信手堆砌然后相度揣摹赠以名号自干至复三十二卦为无母自坤至姤三十二卦为无父山泽未尝通雷风未尝薄水火未尝济父与少女中女长男同时而产母与少男中男长女同时而育无三画为卦之限无内外贞悔之序足重半天下首偏鋭一隅三十二物联挛合体上下大小殊絶牵纒桎梏天地不能自有其身雷风水火山泽不能自完其性第一画贯三十二爻可云广矣奇遗姤至坤之半耦遗复至干之半则挂漏之极也第二画贯十六爻第三画贯八爻始有八象吾不知天何私于泽火雷而独与之同气何恶于风水山而杳不相蒙也地何亲于山水风何疎于雷火泽亲者胶固而无彼此疎者隔塞而不相应求也古今事理惟简能御繁一可役万故卦止八象爻止六位变变化化运用无穷如必物物皆备始称大观则七画以至十一画乃魑魅现形无有人道及成十二画则头上安头牀上安牀徒觉状貌之拥肿取义之赘疣若彼所云日月星辰水火土石寒暑昼夜雷露风雨性情形体草木飞走耳目口鼻色声气味元防运世岁月日辰皇帝王覇易诗书春秋似校説卦为详宻而其偏僻疎罔特甚何天无霜雪电雹虹霾也地无城隍田井海岳都鄙也时无温和旱潦也人无脏腑手足髪肤也无盗贼夷狄也经无礼乐也物无虫鱼也形体之与耳目口鼻又何其重出也即万举万当于神明化裁引伸触类之谓何使吾夫子十翼退舍而却行者其宗陈卲之流与
　　即以生而言如天之生雷风云雨地之生草木人物之生男女牝牡天轻清属气雷风云雨气多而质少然亦雷自成雷风自成风云雨自成云雨不必再扰于天始成雷风云雨之象也地重浊属质草木质多而气少既已勾萌甲坼则草具草之形木具木之形何必混合于地始成一草一木之形也人物处天地之中气质参半既分气质而生男女牝牡则父母自为父母男女自为男女牝牡自为牝牡未见有父母子孙牵连一体者以两仪之上各加一奇一耦而命为老阳少阴少阳老阴是父母男女并归一身不可判别岂得谓之生乎至八卦十六卦三十二卦六十四卦则合七世高曾祖祢曾于首腹四肢之内形象理数一切荒唐而不可问矣易之变化穷通上下往来屈伸进退悉可废业而不讲矣系辞説卦皆迷途矣以此学易未见其为善变也
　　朱子言据现行周易缘文生义穿凿破碎有不胜其杜譔者但杜譔出夫子其文义昭昭易简可从创陈卲之説其文义安在如果有防心何不直示学者干之后何故当为兑兑之后何故当为离离之后何故当为震巽坎艮而及坤也其所以中分旋转又何故而当然也必于卦义有功八象有理乃为可信如徒赞高美格格不吐岂亦释氏之公案仅可意防不可言传与又云翫之久熟天地变化阴阳消长自将了然于心目之间吾恐为此説者先昏昏而使人昭昭也陈氏用于丹灶尽矫诬之术乃出自然学易者趁其自然无不矫诬反以夫子为穿凿破碎则吾岂敢天地自然只有天地雷风水火山泽人为造作始有乾坤震巽坎离艮兑故夫子每章之首一则曰作易者再则曰作易者一则曰夫易再则曰夫易一则曰圣人之作易也再则曰圣人之作易也俱赞易之神化更不言天地之神化也葢羲文已将天地之神化布在方册中夫子学易从方册中穷理尽性以至于命而与天地参不欲从虚空浩渺自出头地以补羲文所不及也陈卲竟舍易之为书自寻神化自求性命宜其贵无贱有抹杀千古之语言文字去文明而就混沌以归自然究竟其自然者安在哉太极两仪四象八卦注见系辞











<经部,易类,周易象辞__图学辩惑,图学辩惑>
　　辩曰卲氏以震歴离兑干为顺以巽歴坎艮坤为逆顺为数往逆为知来则震离兑干仅能数往不能知来巽坎艮坤职在知来无烦数往夫干知大始乃统天于知来乎何有岂可但局之数往坤以藏之承天顺天成物代终于数往乎何有岂可反以为知来亦不类矣数往顺天左旋干一兑二离三震四为已生之卦知来逆天右旋巽五坎六艮七坤八为未生之卦已属凿空又云易数由逆而成若逆知四时之谓岂震离兑干无当于易数而漫列冗员者与即其文义亦乖舛而不可通遑问其理乎圣人知来数往万理万物无不兼该非专为四时而设四时节候有治歴之法千岁日至可坐而定絶无取于卦气也今屈横图而圆之云干生子中尽午中坤生午中尽子中离尽卯中坎尽酉中皆缘冬至一阳为复遂充类至义之尽以六十四卦分配二十四节候然亦湏一候得二卦有奇乃为恰合何以倐多倐少逺不相谋或是卦有强弱乎或是气有盈缩乎俱含糊而不言其故复之至日闭关夫子特举象之一节若姤为夏至未见明训未敢信为必然临泰大壮夬干与遯否观剥坤之配岁周不免按图索骥近于颛愚矧可牵引六十四卦如斯之卤莾乎即使种种巧中犹为小慧况矫揉诬罔一切不符乎今云冬至复卦一阳生子半阅頥屯益震噬嗑随无妄明夷贲既济家人丰离革同人临凡十七卦始得二阳为十二月已是卯半为春分矣损节中孚归妹睽兑履泰凡八卦乃得三阳为正月已是巳初为立夏矣大畜需小畜大壮凡四卦乃得四阳为二月已是巳半为小满矣大有夬止二卦即得五阳为三月已是午初为芒种矣至干止一卦即得纯阳为四月已是午半为夏至矣至姤亦止一卦一阴生午半阅大过鼎恒巽井蛊升讼困未济解涣坎蒙师遯凡十七卦始得二阴为六月已是酉半为秋分矣咸旅小过蹇渐艮谦否凡八卦乃得三阴为七月已是亥初为立冬矣萃晋豫观凡四卦乃得四阴为八月已是亥半为小雪矣比剥止二卦即得五阴为九月已是子初为大雪矣至坤止一卦即得纯阴为十月已是子半为冬至矣将六十四卦破碎割裂苦死支吾犹然背畔若此胡见其自然哉若卦画名义毫无统属则精微之正论反可姑置者也伏羲之世二十四气未必尽备备亦未必如此序次观礼传月令与吕氏春秋同出周秦微有不同则数千年已往之节候何能测其同于后世也周谟问朱子先天卦气阴阳始生各歴十六卦而后一月又歴八卦再得一月至阴阳将尽处只歴四卦为一月又歴一卦遂一并三卦相接其初如此之疎其末如此之宻此阴阳盈缩当然之理与复姤为二至子午之中固无可疑者临卦书春分卯中临本十二月之卦春分合在泰卦之下遯卦书秋分酉中遯本六月之卦秋分合在否卦之下是固有不可解者畣曰伏羲易自是伏羲説话文王易自是文王説话固不可交互求合信斯言也倘有説浑敦易者听其可臣令君行子坐父立矣夫时有今古理无不同岂得因羲文异代而竟以天道付杳冥哉何月令节候偏欲交互求合于卦画也先入为主奈之何哉何谓已生未生八卦如此分属尚有全用乎既有干一兑二离三震四巽五坎六艮七坤八之序则皆已生矣就彼而言震巽居中有长男代父长女代母为政之象震顺天左行自复頥至夬干行三十二卦遇复而息夫两间气化转毂循环无有端绪其来也非突然而来即其去而来已在内其去也非决然而去即其来而去已下伏焉得分疆画界厘然中判其去其来若左右不相连贯者震巽东西背驰亦如人之行路毕竟先有方向然后可扬帆策马行縢履屫焉得东行者山川原隰歴歴可指而云已生西行者悉漭瀁无凴而待行者自为开辟乃云未生与春夏何其逸秋冬何其劳也一二三四五六七八之数目有则俱有焉得震独擅一二三四数往而顺巽独擅五六七八知来而逆且数自一而二三四为顺今反以四三二一为顺自八而七为逆今反以五六七八为逆亦难错説矣震长男阳也阳主创近乎未生或可云逆而反云顺阳而顺是不能制义者也巽长女阴也阴主随近乎已生本可云顺而反云逆阴而逆是牝鸡司晨者也阴顺阳逆一切颠倒矣细心体贴种种可疑作者圣述者明作者既卤莽而自圣述者亦灭裂而不明悠悠滔滔羲文周孔何时得还归于正道也
　　先天六十四卦方图
　　辩曰卲氏以作方图谓天圆地方置之圆图之中谓天包地外其説曰天地定位以西北角寘干东南角寘坤为定位又非南北故武矣曰否泰反类东北角置泰西南角置否为反类曰山泽通气兑二斜依干一艮七斜依坤八为通气曰咸损见义斜依否之咸斜依泰之损为见义曰雷风相薄以震四斜依离三巽五斜依坎六震巽当中斜依交防为相薄曰恒益起意恒自咸而未济斜来益自损而既济斜来亦交防于中为起意曰水火相射以坎六自艮七斜接巽五离三自兑二斜接巽四为相射曰既济未济既济自损来斜联于益未济自咸来斜联于恒也四象相交成十六事大横图既云阴阳老少为四象此则明明用其六画之卦何以又称四象乎云十六事者乾坤否泰艮兑咸损震巽恒益坎离既济未济俱取老长中少阴阳正对似乎稍有可观易卦阳爻一百九十二画阴爻一百九十二画奇耦停匀随人牵引俱可布位整齐使确守干父坤母一再三索而搬演之何尝不绣错丝编烂然秩然而理则校胜也大易全篇何莫非神化变通而仅取否泰咸恒损益二济为纲领将谓此外皆附庸之国乎皆仪文声色之末务乎亦见其自隘矣曰八卦相荡成六十四夫既云相荡则纵横杂揉左右逢源非鳞次猬排胶固不可通方者也信斯罗列其义理安居象数奚在亦见其小慧而已
　　卲氏以圆图配天方图配地圆图赘二十四气于卦下令有分属方图亦可裂为九州以冀兖青徐扬荆豫梁雍分赘某卦某州馍糊约畧而为之辞亦不必求其切合也又谁曰不宜乎况扬雄早有方州部家之説矣圣人作易以前民用反以痴人説夣欺世惑众何贵乎与民同患哉
　　先天卦画奇耦相加乱左阳右阴之常经方圆图次第撮凑小巧紊四时之序变八方之位去君父母子之名分倒长中少之行列曲防其説者甚至谓乾坤无生六子之理夫子所云干父坤母乾坤易之门乾坤易之蕴一笔涂抹説卦三传无一可宗岂非大乱之道宜其应于人事为开辟未有之灾祥也与此黄晦木原图与古本异并存叅攷















　　太极图説辩
　　序曰太极图者创于河上公传自陈图南名为无极图乃方士修链之术也与老庄之长生久视又其旁门岐路也老庄以虚无为宗无事为用方士以逆成丹多所造作去致虚静笃逺矣周茂叔得之更为太极图説则穷其本而反于老庄可谓拾瓦砾而悟精蕴但缀説于图合二途为一门其病生矣又惧老氏非孔孟之正道不可以传来学借大易以申其意混二术而总冐以儒其病更甚矣盖夫子之言太极専以明易也茂叔之言太极则空中之造化也两者本不同道朱元晦又从而分析辩解之则更杂以释矣茂叔强三为一元晦混四为一虽极其推崇而幷失茂叔之故我矣其病可复瘳耶茂叔得图于方士得偈于释心证于老元晦得葛长庚得偈于道谦而欲防通之于儒曰庖羲文王未尝言太极而孔子言之孔子未尝言无极而周子言之先圣后圣同条共贯此过于标榜也夫子之言太极不过赞易有至极之理非别有太极而欲上乎羲文也茂叔之无极而太极不过推墨附儒在元晦无乃推假即真戴僭窃为君父乎吾不知千圣何故吝此而不传其秘耶夫子曰当仁不让于师愚二十年学易稍窥十翼籓篱确知易老之不可混称确知老之不同于释灼见儒释老之不可冐昧影响然后敢明言此图之非易而且有老与仙与释之淆乱不揣固陋一一而是正之如此吾知见者必将怒目裂眦以定予非圣之罪然而莫之避者何也圣人之大道非一人所可私亦非阿党所能据千秋万世必有明之者矣时贤之罪予也何伤作太极图説辩




　　复归无极　填离　　朝元　　链气化神　之门辩曰此图本名无极图陈图南刻于华山石壁列此名位创自河上公魏伯阳得之以着参同契钟离权得之以授吕洞賔洞賔后与图南同隠华山因以授陈陈又受先天图于麻衣道者皆以授种放放以授穆修与僧寿涯修以先天图授李挺之挺之以授卲天叜天叜以授于尧夫修以无极图授周茂叔茂叔又得先天地之偈于寿涯乃方士修錬之术其义自下而上以明逆则成丹之法其大较重在水火火性炎上逆之使下则火不燥烈唯温飬而和燠水性润下逆之使上则水不卑湿唯滋飬而光泽滋飬之至接续而不已温飬之至坚固而不败律以老氏虚无之道已为有意就其图而述之其最下一○名为牝之门牝即谷神也牝者窍也谷者虚也与神皆莫可指测之谓在老庄而言谓妙神化即是此虚无而为万有之原在修链之家以牝谷神为人身命门两肾空隙之处气之所由以生是为祖气凡人五官百骸之运用知觉皆根于此于是提其祖气上升为稍上一○名为链精化气链气化神链有形之精化为微芒之气链依希呼吸之气化为出有入
　　无之神便贯彻于五藏六腑而为中　　　　　名为五气朝元行之而得也则水火交媾而为又其上之　名为取坎填离乃成圣胎又使复还于无始而为最上之一○名为链神还虚复归无极而功用至矣盖始于得窍次于链己次于和合次于得药终于脱胎成仙真求长生之秘术也若老庄之本防则不然老氏云天下之道生于有有生于无有之以为利无之以为用庄生云万物出于无有有不能以有为有必出乎无有其意以虚无生气气生天地万物天地万物之运行动作皆气之运行动作也气之运行动作皆虚无为之宰也故曰忽兮恍兮其中有象恍兮忽兮其中有物窈兮冥兮其中有精有物混成先天地生独立而不改周行而不殆可以为天下母皆言虚无之用也其长生也唯神是守昏昏昧昧纯纯常常与天为游气聚而生气散而死复归太虚故曰生死为徒吾又何患彼人之形者万化而未始有极也生何足贪死何足恶故能齐彭殇一寿天无心而任化及其流而为仙真之教则以矫揉为守气而链精链气之术兴以自私自利为全性而取坎填离之法立乃庄生所谓一犯人之形而遂贪生恶死者也则斯图也非老氏之曲学与在老氏犹为稂莠在儒者反以为正传与





　　辩曰茂叔得此图于穆修又得先天地之偈于寿涯乃颠倒其序更易其名以附于大易指为儒者之秘传其称号虽若正大光明而义理不胜指摘矣盖方士自为方士之术但取己説之可通修链之得当原无瞻前顾后之意所以据其一曲之偏见亦左右逢原始终彻贯者茂叔握方士之实悟老氏之防而蒙以大易之名所以彼此不伦龃龉杂越反不若陈氏之纯一而无也方士之诀逆则成丹茂叔之意以为顺而生人太虚无有有必本无是为最上○乃更链神还虚复归无极之名曰无极而太极太虚之中脉络分辨指之为理是为次　乃更取坎填离之名曰阳动阴静气生于理落为气质之性是为又次之乃更五气朝元之名曰五行各一性理
　　气既具而形质呈得其全灵者为人人有男女是为又次○乃更链精化气链气化神之名曰乾道成男坤道成女得其偏者蠢者为万物是为最下之○乃更牝之门为化生万物就其义而详绎之又与方士乖矣夫方士之牝链化本属两层其用功亦有次第故作为二图茂叔之男女万物直是一气所生则无分先后二图之内一为赘疣方士之五气朝元言化气化神之后堕肢体黜聪明搜一身之五藏悉守其神气然后能坎离交媾火不炎上水不润下而金丹圣胎成矣茂叔于此二图先有条理而后有气质吾不知气质未露条理安托紊其先后义亦背畔矣方士之还虚归无又合于牝上下始终周旋无间最上一图与最下一图分而合合而分防之不可言一离之不可言二所以成长生之妙茂叔于此为天地化生之本虽得老氏之正宗而于此图则未免牵强又欲合以大易则更不伦矣夫方士之修链老氏之虚无大易之正道三者天渊不可混同也辩图
　　○辩曰大传曰易有太极夫子赞易而言也谓作易圣人有此至神至妙之义理具于胸臆中故能生两仪四象八卦以成二篇之策非追原天地之始也不可云无极夫无方者神也无体者易也不可图圆相有者无之无者有之徒自戾于圣人
　　辩曰中分黑白两相间杂判左右为阴阳以阴阳推动静就其贯穿不淆乱之处则指之为理此时气尚未生安得有此错综之状彼将附丽于何所观其黑白之文实坎离两卦成既济之象中含圣胎谓之取坎填离则明显而彰著谓之阳动阴静则阳专属诸离离专主动阴专属诸坎坎专主静岂通论也哉晦翁云　者○之用所以行　者○之体所以立则本末倒置似先有阳动阴静而后有无极太极岂在左者有用而无体能行而不能立在右者有体而无用能立而不能行乎茂叔本意以无极无体故能为众体之原众体各用莫非无极之用如晦翁所云支离破碎又失茂叔之本意矣
　　辩曰五行始于洪范言天地气化之运行
　　若有似乎水火木金土五物也定为五行者乃人也非五行之能生人也人身之分配犹干为马坤为牛震为龙巽为鸡坎为豕离为雉艮为狗兑为羊之义同今以五物为生之性将亦可谓彼八兽者为生八卦与况此时之人物未生此五者之性于何而辩飬生之家专重水火其上第二图作坎离交媾之状故此图之水火二系上则逹于○下则垂而通于　木金土皆一受一授水火乃有二受二授也但知重在水火于金木土不得不轻其排列方位亦紊乱而无稽
　　○辩曰太极两仪四象八卦夫子显然指易而言未尝付之虚空揣测也其曰乾道成男坤道成女亦谓干之奇画成男之象坤之偶画成女之象非云生于天者为男生于地者为女也离易而悬度种种乖刺观其五行各具一性属诸气质则当于男女成形之后感物而动发为五徳或流为偏僻或陷于人欲始有六言六蔽之患甚而至于恶逆者有之岂先有五性至此始成男女于次序则乖舛于图尤为抵牾此无他方士之图本逆而茂叔强之为顺也
　　辩曰天之生物洪纎高下灵蠢偏全无有差别以人视之若与万物有贵贱之殊而实则同赋于天则宜同一○太极岂此万物化生而别有一○太极乎五行分为五○太极干男坤女又当各自为一○太极万物既与男女别为一○太极则飞潜动植以至瓦砾矢溺无不可别图一○太极也何许子之不惮烦辩説
　　无极而太极
　　辩曰易有太极不可言无太极非物不可执有虽非太极之外别加无极实赘无极之名于太极之上夫未有此画以前其流行显著自在天地间不必言太极既有作易之圣人则微显阐幽全在于易圣人近身逺物仰观俯察有至理存于心目故生生无穷特赞之曰太极极者言乎其无可复加也太者大而又大无可与并也谓之太极乃至矣尽矣不容复有辞説矣实属诸易原非虚空摹拟之辞茂叔视为天地以前之物而以无极释之也盖深有得于老氏之微防矣老氏曰渊兮似万物之宗吾不知其谁之子象帝之先谷神不死是为牝牝之门是为天地根又曰无状之状无象之象是为忽恍庄生曰六合为巨未离其内秋毫为小待之成体天下莫不浮沉终身不故阴阳四时运行各得其序昏然若亡而存油然不行而神万物畜而不知此之谓本根又曰昭昭生于防防有伦生于无形又曰天不得不高地不得不广日月不得不行万物不得不昌或为之纪而莫见其形消息盈虚一晦一明日改月化日有所为莫见其功生有所乎萌死有所乎归终始相反乎无端而莫知其所穷非是也且莫为之宗是老庄之学皆指虚无为天地万物之根本夫有不能生有唯无能生有天地万物皆气为之主宰气生于无则无者气之祖也无为气之祖则天地万物之运用莫非无之权也
　　茂叔无极而太极可谓得道徳南华之神髓而以一言括之矣魏伯阳之言曰包囊万物为道纪纲以无制有器用者空吕洞賔之言曰言之无兮不可舍言之有兮不可居谷兮谷兮太妙神兮神兮真大道皆有防悟于此者也但以之缀于易有太极则郢人燕説何所髣髴乎元晦为之发明其义更若未能深契于老氏而与茂叔又不相防矣晦翁曰非太极之上复有无极其言是也而云实造化之枢纽品物之根柢则似是而非矣枢虽户之所以阖辟然不离乎户纽虽网之所以弛张然不离乎网根柢虽草木之所以发生然不离乎草木以之拟无极则全失其意盖户网之阖辟张弛在枢纽草木之发生在根柢而其能阖能辟能弛能张能发能生则全不在乎枢纽根柢而在于空中之运用故曰无用之用其用乃大枢纽根柢以有形役有形恶在其为无极也又云老子之言有无以有无为二周子之言有无以有无为一则又不知释老之异而以释氏之有无浑之矣老子之无道徳经云有无相生有不能自有必出于无有而其生也非若父子之以形相禅而可离乃即无而御其有亦不可言二此无极而太极之妙也今云以有无为一是释氏之空有不二即空即有即有即空谓之真空妙有逈乎与无极判矣又曰有无之间则幷不知有之为有无之为无释老两无所据者也夫茂叔以老附易虽失易而得老惜其杂以方士之图而老不纯晦翁杂释于老以附易而释老两失尚何易之可稽乎
　　太极动而生阳动极而静静而生阴静极复动一动一静互为其根
　　辩曰阴阳虽有动静之分然而动静非截然两事阴阳非判然两物言动而生阳静而生阴则可言动极而静静极复动则不可动如春夏之发生包藏含蓄即在其中静如秋冬之收敛胚胎萌蘖即在此内动者是阳阳无阴不能动静者是阴阴无阳不能静苟无阴之动则飘落絮随风播荡无阳之静则朽骨枯林灵魂尽灭譬诸昼夜一分昼去则一分夜来一分夜去则一分昼来譬诸气血血附气而行气随血而转不逮其极而始复也言一动一静互为交错则可言互为其根则不可动静咸植根于太极如曰动根于静静根于动是天之生物已非一本不待墨者已先二本矣老氏云有物混成生天生地庄生云至阴肃肃至阳赫赫肃肃出乎天赫赫发乎地以此数语演为生阴生阳之説大传之言阴阳动静俱以易之为书奇偶往来象天地之气化非竟指天地而状貌之也此先圣后儒背道而驰之大概尔
　　分阴分阳两仪立焉
　　辩曰传之言分阴分阳指易中卦爻奇耦之象其徳则迭有刚柔之用非曰分阳而立为天分阴而立为地所以谓之两仪者亦因奇耦之画而得名也仪者文也天下之物纯一则不文奇耦相间杂而成文章谓之仪仪者象也卦爻有竒有耦成其物象谓之仪故曰两仪岂直指天地之形质乎
　　阳变阴合而生水火木金土
　　辩曰阳统阴承阳施阴受阳始阴生意无亏缺言无偏蔽今云阳变阴合此时之阳尚是无形之眹兆从何而言变既已变矣彼己自为一物阴何从而合阴阳既合万物齐生岂有先生水火木金土自为一截万物又为一截若祖之于祢祢之于子也其先也孰引之其后也孰遏之所谓水火木金土者何也万物中之五物也非五物独贤于他物特以万物所具之气若有此五等然若水若火若木若金若土盖指其近似者而儗之也岂真五物哉况云五者之能生人物哉
　　五气顺布四时行焉
　　辩曰有天地即有四时夫子曰日月运行一寒一暑寒暑相推而岁成就四时而推之中含五气日月者阴阳之成象者也寒暑者四时之发用者也今曰五气顺布而四时行岂先排列此五位然后四时就道而行则是又以五行生阴阳也夫春气温和万物向荣草木尤其显著者故以春为木云木气者特春气之变文耳非木能使春温和也夏气暵热其逼于物如火之焦燥此火得令之时故以夏为火非火能使夏暵热也秋气肃杀物至此而坚刚有似金故以秋为金令因亦谓之金气非金能使秋肃杀也冬气凝结而万物闭藏凝结者如水之向寒而氷冻闭藏者如水之防聚而无隙故以水令为王于冬非水之能使冬凝结闭藏也木无土不植火无土不宿金无土不生水无土无所归土之无位者非无位也无地非其位也木火金水之时皆其所休飬也故王于四时然就四时之和合而言有似乎土之于木火金水非土之能使四时休飬也
　　五行一阴阳也阴阳一太极也太极本无极也
　　辩曰无极即是太极太极即是祖气非别有无极而后为祖气也若合以夫子之言则是祖气作易矣恶乎可
　　五行之生也各一其性无极之真二五之精妙合而凝辩曰五行各性性已纷杂岂能防合而成人阴阳既生五行则阴阳即在五行之中当成功者退不当复参于五行之班而为二五也二五并列俨然成七杂乱棼扰如何谓之精如何可以凝大传曰天地絪緼万物化醇男女搆精万物化生故三人损一以致一三且不能生况于七乎老氏云泛乎其可左右万物恃之而生而不辞天得一以清地得一以宁万物得一以生侯王得一以为天下贞道生一一生二二生三三生万物校之于此自觉无
　　乾道成男坤道成女二气交感化生万物万物生生而变化无穷焉
　　辩曰干男坤女显然形质此时万物无不具备何故方言二气之交感而化生万物也吾不知此男女者合雌雄牝牡俱在其内而言也又不知专指人而言也如合雌雄牝牡则与图之所分属者不侔如专指人人无化生异类之事人物之始气化所生聚而成形以形相感则人生人鸟生鸟兽生兽虫鱼草木俱以类相禅矣此一推原也实取庄生肃肃出乎天赫赫发乎地两者交通成和而物生焉然不若庄生之无罅漏也
　　惟人也得其秀而最灵形既生矣神发知矣五性感动而善恶分万事出矣
　　辩曰既受于人五道三徳行之唯一喜怒哀乐皆缘于感水火木金土至此不过为臣官之用岂得各擅其权而一国三公政出多门也哉即或有偏喜偏怒偏哀偏乐或仁之过不及义之过不及礼之过不及智之过不及信之过不及者欲于此而专责仁于木责义于金责礼于火责智于水责信于土指其一性之失职非愚则狂矣夫性一也分天命气质而为二已属臆説何得复因气质而析为五感动在事不在性四端流露触物而成即以乍见孺子论之发为不忍乃其仁往救乃其义救之而当乃其礼知当救乃其智身心相应乃其信焉有先分五性然后感动之理哉夫子曰继之者善成之者性今曰善恶分是有性善有性不善也如以感动为习则性不任其咎庄生云多方乎仁义而用之者列于五藏哉而非道徳之正也茂叔葢苗裔于此
　　圣人定之以中正仁义而主静立人极焉
　　辩曰既云五性不当偏举仁义而遗礼智信且以中正先之也夫仁义为性之所发现仁而为从井之救则愚义而为乞隣之与则不直圣人处之无过不及不偏不倚乃谓之中正中正者事理之当然也虚辞也今曰定之以中正仁义则是木仁金义原非全徳必待圣人定之使中且正然后不流于煦煦孑孑此所谓仁义非孔孟之仁义也大传曰至赜不可恶至动不可乱艮之彖传曰时止时行动静不失其正説卦传曰兼三才而两之俱一动而一静曰主静则偏枯而非孔孟以立人极则天极地极皆两而人极独一矣于三极六位之道或未暇讲与圣人之所以异于二氏者以其能静能动也坐明堂而朝万国一日二日万几其心如澄渊无为而治与木石居与鹿豕游其闻见若决江河未尝有专事于静者也彼槁木死灰虽愈于火牛狂象其非中正则一也记曰定而后能静静而后能安此从学之途未为学之至境无欲故静此无欲固非对私欲之欲而言即爱亲敬长寂然未发大人同于赤子必继善已往学问切磋性流为情虽有欲而仍不入于恶始完大人之分量如仅守此无欲之静则犹为赤子尔乌能尽参赞位育而云立人极也盖老氏之学致虚极守静笃离形去知甘瞑于无何有之乡慹然似非人内守而外不荡归根曰静静曰复命其主静之谓与
　　故圣人与天地合其徳与日月合其明与四时合其序与鬼神合其吉凶君子修之吉小人悖之凶
　　辩曰列此三等人品宜以主静归君子而为修身之功则无病矣至于圣人恐非一静所能尽者
　　故曰立天之道曰阴与阳立地之道曰柔与刚立人之道曰仁与义
　　辩曰上之四合乃大人已成之徳业此之三立乃一卦所以六画之故不取其义理但取其规模濶大辞气雄壮而已阴阳仁义又若与前不侔
　　又曰原始反终故知死生之説大哉易也斯其至矣辩曰原始反终止是易准天地之一端亦非可偏举以毕天下之能事焉有天地合徳日月合明四时合序鬼神合吉凶之大人而以知生死为至如释氏之重坐脱立亡者乎盖由此图出自方士神仙之教但求长生不死庄生云生死亦大矣又云无视无听抱神以静形将自正必静必清无劳汝形无摇汝精乃可以长生目无所见耳无所闻心无所知汝神将守形形乃长生慎汝内闭汝外多知为败又以能儿子为衞生之经皆以主静求长生也故以治身为道之真以绪余土苴为家国天下彼所重唯在此茂叔传图亦从此悟入其撮缀圣人之言而强谓之易者也圣人夭寿不贰朝闻夕死视死生如日用起居今畧去务民事人而以知生死为学之究竟易之尽量亦自呈其立论之原尔至于老庄之四肢百骸将为尘垢死生终始将为昼夜亦非局蹐于死生者茂叔于学则全得之老于图则杂以仙真于説则冐以易道未可与夫子之太极两仪四象八卦同年而语也
