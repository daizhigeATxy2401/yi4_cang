　　钦定四库全书　　　　　　经部一
　　儿易内仪以目録　　　　　易类
　　卷一
　　乾　　　　　　　　坤
　　屯　　　　　　　　蒙
　　需　　　　　　　　讼
　　师　　　　　　　　比
　　小畜　　　　　　　履
　　卷二
　　泰　　　　　　　　否
　　同人　　　　　　　大有
　　谦　　　　　　　　豫
　　随　　　　　　　　蛊
　　临　　　　　　　　观
　　卷三
　　噬嗑　　　　　　　贲
　　剥　　　　　　　　复
　　无妄　　　　　　　大畜
　　頥　　　　　　　　大过
　　坎　　　　　　　　离
　　卷四
　　咸　　　　　　　　恒
　　遯　　　　　　　　大壮
　　晋　　　　　　　　明夷
　　家人　　　　　　　睽
　　蹇　　　　　　　　解
　　损　　　　　　　　益
　　卷五
　　夬　　　　　　　　姤
　　萃　　　　　　　　升
　　困　　　　　　　　井
　　革　　　　　　　　鼎
　　震　　　　　　　　艮
　　渐　　　　　　　　归妹
　　卷六
　　丰　　　　　　　　旅
　　巽　　　　　　　　兑
　　涣　　　　　　　　节
　　中孚　　　　　　　小过
　　既济　　　　　　　未济
　　【臣】等谨案儿易内仪以六卷儿易外仪十五卷明倪元璐撰元璐字玉汝上虞人天啓壬戌进士厯官户部尚书兼吏部尚书翰林学士崇祯甲申殉国难
　　世祖章皇帝赐諡文正是书内仪专以大象释经毎卦列卦爻辞至大象而止以六十四卦大象俱有以字以之为言用也故以名书外仪则有原始正言能事尽利曲成申命六目而又别为小目以纪之皆取系辞中字义名篇篇各有图朱尊经义考曰倪氏元璐儿易内仪六卷外仪十五卷内仪之下无以字然此编为当时刋本寔有以字则经义考误脱也其名儿易者蒋雯阶谓公作儿易儿者姓也攷説文倪儿本二字而汉书儿寛传儿与倪同则是古字原可通用然考元璐自序实作孩始之义其文甚明则雯阶不免于附会万厯中紫溪苏濬已先有儿易岂亦寓姓乎元璐是书作于明运阽危之日故其説大抵忧时感世借易以抒其意不必尽为经义之所有然易兴于中古作易者有忧患其书不尽言其言不尽意而引伸触类其理要无所不包春秋繁露所言不尽比附春秋而儒者至今尊用之为其大义与春秋相发明也元璐此书可作是观葢与黄道周三易洞玑等九书同为依理立训者其人足并传其言亦足并传必以章句训诂核其离合则细矣乾隆四十五年七月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　儿易内仪以原序
　　汉人説易舌本强撅似儿彊解事者宋人剔梳求通遂成学究学究不如儿儿彊解事不如儿不解事也古今謡防多出儿口即易寄灵任儿自言必能前知矣夫易固贵儿所以藏身大藏藏筮小藏藏儿筮亦圣人儿天下也天下甚危之言以为儿为之则可无祸屯之次乾坤此易告难也继屯以蒙蒙童是儿此易明言惟儿足支难耳子云太童乌共之童乌者子云九歳儿也崇祯辛巳夏五月倪元璐序







　　皃易内仪以説
　　三圣人之易断于仲尼三圣人治体仲尼治用治体握规治用握矩文周以前人皆任质明量取乎易者槩必君子故贵以其圆神命易使人知化至于衰周权智日出茍使易两在迁流则大贤大奸共用易矣大贤大奸共用易即必有非易之易起而乱易者仲尼惧夫圆神败易故尊典常矩易使方分设六十四者卦执一徳循能责用犹官畔然故大象之曰以者言乎其用也仲尼用易如丹制汞使就财实用豫治乐豫尽卦皆归乐用革治歴革尽卦皆归歴用师萃治兵师萃尽卦皆归兵用噬贲丰旅治刑法噬贲丰旅尽卦皆归刑法仲尼之使易也器之易之应之犹响也观其周综卦徳博串彖爻疑有神灵通乎梦见此繇仲尼制思防宻诚察而其词体要执术驭蹊断以数言包囊全卦譬晷一寸箝摄千里夫子之文章其才大力多然也我不敢知曰文周所谋定由斯义而自仲尼用之何容文周不为此谋乎是故学易者不可以不明大象离象求易即力竭而思不得尽矣夫易者千世学者之所聚争也聚千世之材争立一易寜有正易乎而又以抵程朱之为有罪今取诸仲尼之义明不敢自用才万或文周讨叛仲尼必为之辞而挟仲尼令程朱程朱俛首矣是故其道得明而易行也










　　儿易内仪以或问
　　或问原始之谋宜尊卦徳今多脱屑不费推寻是则包牺无所义也曰卦之为徳揽象已章研串营综程朱为尽本援象防以昭卦情既使羲尼通其绳贯不宜又参拟议取诮骈枝夫毁所已工矜其未及是妄人也仆何敢焉
　　或问彖明卦小象申爻遗此二者譬则车无辅毂或有不合何以行之曰仲尼以彖存凡象爻取别凡虚而摄别细而分大传中权源通流滙握蛇得寸余无可求循义求之亦何不合茍知静防即得通当所迂游弥为切洽尔
　　或问吉亨贞利是曰嘉徴咎悔厉凶斯明祸应义类致一无可迁流今各为词则占者失据矣曰八者之立非必占也吉云君子凶即小人悔亡考衷无咎补过随文立义讵有定辞如晋六五先陈悔亡后其义又萃九四空称大吉不白所由占以应事岂有未事先占事以占何为有占无事斯知八言道广非可扶绳
　　或问文王作彖周公陈爻彖爻相生即犹父子今先徴爻义后及彖文斯已倒行为迷支本曰卦必尊上画必亲初祖以其尊而遡祥居后祢以其近而追崇处先今以仲尼上求三世先其近者宜始自爻苟越爻求彖是犹舎麓趋巅倒行在兹不在彼矣
　　右四则









　　钦定四库全书
　　儿易内仪以卷一
　　明　倪元璐　撰
　　干
　　乾元亨利贞　初九潜龙勿用　九二见龙在田利见大人　九三君子终日干干夕惕若厉无咎　九四或跃在渊无咎　九五飞龙在天利见大人　上九亢龙有悔　用九见羣龙无首吉
　　象曰天行健君子以自强不息
　　仪曰君子以自强不息者何也仲尼见干彖象之辞皆为进徳修业而设学问始事以不自用为功繇其气志未发无可据持是为潜龙勿用也继此聪明渐出龙蠕欲见凡道髙逺皆见端卑迩故曰在田其志必求得乎大人之学而庶防遇之故曰利见大人繇此致功朝乾夕惕撡虑艰危以求塞咎又繇此上逹跃在渊矣龙与渊渐时至自跃耳于是穷际诣极飞而在天以大见其学致其身于大人也二之大人在人而已利见之五之大人在已而人利见之如此则可谓自强道成名立者矣顾其求道之深惧乎矜负为累故不见髙见亢不形喜形悔自视其学凡诸备美皆为未极不足尊尚此为见羣龙无首也首尾无端终则又始干干惕惕莫知所底安得息乎莫强于龙见无首故知不息也文王曰元亨利贞元亨利者自强也贞者不息也周公亦犹因彖爻耳
　　坤
　　坤元亨利牝马之贞君子有攸徃先迷后得主利西南得朋东北丧朋乃终有庆　初六履霜坚冰至　六二直方大不习无不利　六三含章可贞或从王事无成有终　六四括囊无咎无誉　六五黄裳元吉　上六龙战于野其血黄　用六利永贞
　　象曰地势坤君子以厚徳载物
　　仪曰厚徳载物者何也此仲尼观象之审也凡厚必以薄为基霜凝而冰薄积而坚渐趋厚也地厚徳盛直者如矢方者犹舆大者为涂此皆因性之利不假功能溥博如天出乎自然若乃弢光不耀居劳避成守口矫轻补过逃咎其为色也辞取黄其在体也辞衣取裳笃顺致恭委身利用如此者徳甚厚盛或惧其出于阴柔也夫茍周公之取乎坤徳者以其阴柔则仲尼言地不曰地势言徳亦不曰载物势则其气载则其力也是故不独干徳龙坤徳亦龙也健而能战战者法制教令销萌禁非董之用威血流取创顾以其战不于朝亦不于国亦不于疆圉郊牧旷逺神行其间使民由之不必知见又其血色不正赤而黄黄者天地之色如此即是两间元气非血也虽甚威行无伤其厚故可以永贞载物不坠也进而求之维文王之见亦犹此耳彖曰利牝马之贞马载物者也比顺归厚曰主利惠及物也曰先迷后得盛徳若愚卒不失道也曰西南得朋东北丧朋西南坤也东北艮也为地卑坦不为山崇险岂非厚乎
　　屯
　　屯元亨利贞勿用有攸徃利建侯　初九磐桓利居贞利建侯　六二屯如邅如乗马班如匪寇婚媾女子贞不字十年乃字　六三即鹿无虞惟入于林中君子防不如舎徃吝　六四乗马班如求婚媾徃吉无不利九五屯其膏小贞吉大贞凶　上六乗马班如泣血涟如
　　象曰云雷屯君子以经纶
　　仪曰君子以经纶者何仲尼见屯彖象皆用人理财号施令之事故言之何言乎用人也初曰磐桓利居贞犹曰徐之无动也处屯闭塞百无利者惟利立贤耳邅如犹磐桓也乗马班如班如者言有行列此礼贤之仪诗曰良马四之良马五之天地闭贤人隐当是之时天子所不得臣者三女贞不字者一也莫为之容如鹿无虞槁林中者二也辟色见防作而舎去者三也然君子以为此由在我未尝诚求茍诚求之乌必无应者乎莘野承聘渭濵同归币徃车来婚媾之美诗曰尔公尔侯逸豫无期得贤树藩徃无不利经纶之大者也何言乎理财财有宜生财有宜防屯膏小贞积贮为功故吉也诗曰廼积廼仓屯膏大贞掊克召祸故凶也诗曰如贾三倍生财之道有利无祸是亦经纶也何言乎号施令也禹汤罪已义激万方轮台奉天亦以救败乗马班如者驰使四出也诗曰我马维骐泣血涟如者哀悔诚告也诗曰王曰于呼激世之权以虚制实是亦经纶也圣王之制经纶握简务急三者而已急又有急归乎用人故彖惟曰建侯也勿用有攸徃亦犹曰磐桓也元亨利贞以干全徳予之葢其重耳不曰用贤曰建侯此明周祚之延八百封建之功而唐之大忧不系藩镇藩镇强而唐存藩镇弱而唐亡也
　　蒙
　　蒙亨匪我求童蒙童蒙求我初筮告再三凟凟则不告利贞　初六蒙利用刑人用説桎梏以徃吝　九二包蒙吉纳妇吉子克家　六三勿用取女见金夫不有躬无攸利　六四困蒙吝　六五童蒙吉　上九击蒙不利为宼利御宼
　　象曰山下出泉蒙君子以果行育徳
　　仪曰果行育徳者何此以初言蒙者毅辞也威立法行后乃脱梏果之义也二曰包蒙包者优辞也纳妇着和子克家着顺育之义也上曰击蒙击厉而鋭视犹强宼果之义也五曰童蒙童恕而通与为婴儿育之义也而其间三曰勿用取女见金夫不有躬以利堕行失在不果也四曰困蒙吝拘廹过苦失在不育也其在彖曰初筮告乗其专敬则急应之亦为果行也再三凟凟则不告以其数则静需之亦为育徳也是故古圣人之治蒙者伊尹周公是也伊尹之训嗣王也其辞厉曰予不狎于不顺是为知果行者也周公之诲孺子也其防和曰永观朕子怀徳是为知育徳者也需
　　需有孚光亨贞吉利涉大川　初九需于郊利用恒无咎　九二需于沙小有言终吉　九三需于泥致宼至六四需于血出自穴　九五需于酒食贞吉　上六
　　入于穴有不速之客三人来敬之终吉
　　象曰云上于天需君子以饮食宴乐
　　仪曰饮食宴乐不可以着敎仲尼观于需之彖象而悟其事亦教也故曰君子以饮食宴乐今夫郊野至旷而可以同人诗曰孑孑干旄在浚之郊丽泽为悦而可以取友诗曰所谓伊人在水之湄需于郊者僻处而可恒也需于沙者近险而无惧也君子宴乐必有其地焉其所畏者泥耳泥必致宼诗曰微君之躬胡为乎泥中是故泥者宴乐之灾也大烹虽费而可以养贤诗曰酾酒有衍笾豆有践壶飱虽微而可以得士诗曰饮之食之敎之诲之嘉防而陈八簋礼正故吉也入穴而敬三人义至亦吉也君子饮食必有其道焉其所恶者血耳血必自穴诗曰曰余未有室家鼠思泣血是故血者饮食之祸也由此观之君子未有废饮食宴乐者君子节饮食不乐宴游皆为泥与血言之故曰有孚光亨贞吉利渉大川此亦言乎饮食宴乐之事苟其情孚道光义美礼正不为其泥与血者又何险之虑乎圣人尊爼以折冲防休以弥性饮食宴乐则无大川是故郊沙酒食泥血六者不可不辨也卷阿漆沮郊之与沙也畋洛表十旬不返泥也鹿鸣鱼丽酒食也我用沉酗于酒血也
　　讼
　　讼有孚窒惕中吉终凶利见大人不利渉大川　初六不永所事小有言终吉　九二不克讼归而逋其邑人三百户无　六三食旧徳贞厉终吉　九四不克讼复即命渝安贞吉　九五讼元吉　上九或锡之鞶带终朝三禠之
　　象曰天与水违行讼君子以作事谋始
　　仪曰违行者天健水柔以健始而以柔终故以之谋始谋始者言但可有始不当有终也夫子何故言之此以初之不永所事二之不克讼归逋三之食旧徳从事无成四之不克讼安贞五之元吉上之终禠皆为慎始惮终者也夫讼之为事也何宜可永不永则其言小而终吉不克讼者克犹胜也讼不求胜而逃之犹冀保其家族耳故曰其邑人三百户无也享常安素不战而守故曰食旧徳贞虽危终吉讼者束身而听王之命故曰或从王事曰无成者幸其无成也不终讼则还其正是能变其鸱义转危即安故为复即命渝安贞而吉元者始也始吉以其不终凶五者之于讼皆有始无终故皆得吉也若夫终讼者之情不过以讼胜为荣以讼胜为荣虽荣必辱故为锡鞶带而三禠也由此观之天下之道始必有终惟讼所谋独宜始耳彖曰有孚窒惕中吉终凶此言慎始者吉穷终者凶利见大人不利渉大川此犹虞芮质成以见大人为利而终于交譲而退不终讼而犯险也昔者先王之制刑期于无刑敎战期于不战凡其威克猛起之情皆聚于始固不欲其有终耳
　　师
　　师贞丈人吉无咎　初六师出以律否臧凶　九二在师中吉无咎王三锡命　六三师或舆尸凶　六四师左次无咎　六五田有禽利执言无咎长子帅师弟子舆尸贞凶　上六大君有命开国承家小人勿用象曰地中有水师君子以容民畜众
　　仪曰容民畜众者何此仲尼以师之器毒而见卦象所陈皆不穷战之事故不欲后世用之攻击防刘而用之容畜曰以容民畜众也师出以律否臧凶者此如诗之曰不留不处三事就绪又曰我服既成于三十里出不妨农行不疲众葢真有律之师律者所以容畜也不以律则必骚民众故不臧而凶也在师中吉者此如诗之曰言念君子温其在邑师不四掠而中处在邑不着威着温是所容畜者多也王三锡命者此如诗之曰告于文人锡山土田宣王之锡召虎为其疆理旬宣能容畜其民众而锡之不以其滔滔洸洸锡之也师或舆尸凶者此如诗之曰祈父予王之爪牙胡转予于恤靡所止居葢为不爱其民众而轻駈之死地圣人之所恶者也师左次无咎者此如诗之曰古公亶父来朝走马率西水浒至于岐下太公避狄不战而徙皆为民众也田有禽利执言无咎长子帅师者此如诗之曰薄伐玁狁至于太原文武吉甫万邦为宪吉甫长子也薄伐者执言声罪而已不必穷威以殃民众也弟子舆尸贞凶者此如诗之曰今也日蹙国百里于乎哀哉维今之人不尚有旧不用旧徳而用弟子以致防师蹙国弃其民众也是故有王者起无论创业开国守成承家其所着令必锡师中而黜弟子弟子者小人也由此观之师何可以不属丈人乎哉丈人者老成持重之称赵充国曰无逾老成金城之役辛武贤执战充国执屯战不容民屯以畜众也
　　比
　　比吉原筮元永贞无咎不寜方来后夫凶　初六有孚比之无咎有孚盈缶终来有他吉　六二比之自内贞吉　六三比之匪人　六四外比之贞吉　九五王用三驱失前禽邑人不诫吉　上六比之无首凶
　　象曰地上有水比先王以建万国亲诸侯
　　仪曰建万国亲诸侯者何凡封建怀柔道先自治有孚比之无咎有孚盈缶终来有他吉者此言存诚内治积功中强始于正已终于求辅他者对我而言有我必有他有天子必有诸侯也比之自内者内诸侯也书曰甸服是也曰外比之者外诸侯也书曰侯服绥服是也比之匪人者九州之外蛮夷之治入于非人书曰要服荒服是也所谓建万国之义明矣古者天子因防同而田猎此亲诸侯之事车攻亲诸侯之诗也其曰驾彼四牡四牡奕奕赤芾金舄会同有绎此犹言显比也其曰射夫既同助我举柴此犹言王用三驱也其曰大庖不盈犹言失前禽也其曰之子于征有闻无声允矣君子展也大成犹言邑人不诫吉也仲尼之曰亲诸侯取诸此矣然又曰比之无首凶者此周公前知之道后周公二百五十年幽王嬖褒姒举熢火以戯诸侯诸侯叛之犬戎入犯身死骊山无首之占也狎而戯之非比之道宜承其祸此犹书次秦誓以明秦必代周诗序车以明亡秦必寺人也此不独周公知之文王亦知之也曰不寜方来者封建千八百国而天下归心文王前知武王之事曰后夫凶者即为骊山后至而国迁文王亦前知幽王之事也
　　小畜
　　小畜亨宻云不雨自我西郊　初九复自道何其咎吉九二牵复吉　九三舆説辐夫妻反目　六四有孚
　　血去惕岀无咎　九五有孚挛如富以其隣　上九既雨既处尚徳载妇贞厉月防望君子征凶
　　象曰风行天上小畜君子以懿文徳
　　仪曰懿文徳者何此以卦徳所取仅为饬其小徳以美听观曰威仪文辞之类仲尼又玩夫彖象之文则愈知之也初曰复自道何其咎复自道者犹云道其所道一节可见非必经纬之文然亦足美也二曰牵复者犹云进止常度不失尺寸不无拘牵而不离其正也三曰舆説辐夫妻反目者舆卫不闲忿戾相加皆为荡仪失容文徳之所不出也四曰血去惕出者血去则外无染汚惕出则中无拘畏洁清委蛇文之懿也五曰有孚挛如富以其隣者虽守绳斤斤而足以表俗华物也上曰既雨既处方雨即止不伤其霁也尚徳载则非脱辐也妇贞则不反目也月防望者其华可悦也然其道可以守已而不可以徧物故曰君子征凶彖曰宻云不雨犹曰既雨既处也自我西郊犹曰君子征凶也云不降雨文不成泽郊拘其墟行不及逺是亦象乎威仪文辞之细者而言之故曰小畜也履
　　履虎尾不咥人亨　初九素履徃无咎　九二履道坦坦幽人贞吉　六三眇能视跛能履履虎尾咥人凶武人爲于大君　九四履虎尾愬愬终吉　九五夬履贞厉　上九视履考祥其旋元吉
　　象曰上天下泽履君子以辨上下定民志
　　仪曰辨上下定民志者其义在履之彖爻为甚设也夫初民也二士也闾巷徒歩素位而行守道乐天幽人之事言乎在下则有然者也三者大臣之下士民之上直哉如矢以致其身眇能视者虽不足明而不敢托盲不视跛能履者虽不足行而不敢称蹇不履犹言鞠躬尽瘁者也履虎取咥虽凶不顾以其武人上扶大君武人者刚介之称为者言志所向防故曰为于有若党助之者夫子为卫君乎是也四大臣也一人下之百辟上之其行取危故曰履虎尾其术取巽故曰愬愬伊衡姬宰秉刚能惧贞而礼也五君也尊无上矣干健致决是为夬履由此而观上辨其上下辨其下上下之间辨乎上下之间此其位定而分明也以此示民曷敢越厥志乎故曰视履考祥其旋元吉视者观听不迷履者率履不越考祥者犹书俊民用章家用平康葢云天泽之分明于国而庶民之秀者能明其道而用之于家则亦平康而协吉也其旋犹言星共旋绕归向众志不摇故曰元吉也此在六爻备陈上下之义而彖但扼中而立其辨曰履虎尾犹曰敢犯此言乎下之义也曰不咥人亨犹曰能容此言乎上之徳也上下既辨民于是知下宜忠上上宜容下而其志定于亲上终事而不惑矣







　　儿易内仪以卷一
　　钦定四库全书
　　儿易内仪以卷二
　　明　倪元璐　撰
　　泰
　　泰小徃大来吉亨　初九拔茅茹以其彚征吉　九二包荒用冯河不遐遗朋亡得尚于中行　九三无平不陂无徃不复艰贞无咎勿恤其孚于食有福　六四翩翩不富以其隣不戒以孚　六五帝乙归妹以祉元吉上六城复于隍勿用师自邑告命贞吝
　　象曰天地交泰后以财成天地之道辅相天地之宜以左右民
　　仪曰先王圣人君子专称也后槩称也使时王不得辞耳财成辅相左右民者何此言泰交之事取诸周公之系爻者也今夫泰交之隆极于尧舜尧独忧举舜舜相尧举五臣治水掌火播种弼敎明刑皆财成辅相天地之事左右其民之谋五臣一人不升即一事废拔茅茹彚固为始义也夫财成者制过也辅相者扶不及也今曰包荒又曰冯河冯河言勇是用制也包荒明量是用扶也曰不遐遗又曰朋亡朋亡决私亦用制也不遐遗周物亦用扶也如此则无过不及尚于中行财成辅相左右民之事其又在此也平者陂之亦用制也徃者复之亦用扶也艰以持险亦用制也贞以崇正亦用扶也勿恤其孚于食有福道孚于民而众享其休财成辅相左右民之事又在于此也翩翩者防于从众不自富而以与其隣此为制富之过扶贫不及以与民同利帝乙尚贤王姬下嫁此为制尊之过扶卑不及以与民相亲于是覩城隍之反复虑泰运之难终毋敢兴师动众惟务申严号令逺犹辰告制杀之过扶徳不及使民向方财成辅相左右民之事其又在此也其在彖曰小徃大来小虑其过也利用财成大虑其不及也利用辅相使民皆知贵阳贱阴以此掖民是亦与象同义也否
　　否之匪人不利君子贞大徃小来　初六拔茅茹以其彚贞吉亨　六二包承小人吉大人否亨　六三包羞九四有命无咎畴离祉　九五休否大人吉其亡其
　　亡系于苞桑　上九倾否先否后喜
　　象曰天地不交否君子以俭徳辟难不可荣以禄仪曰俭徳辟难不可荣以禄者何由知之葢爻曰拔茅茹以其彚贞吉亨当否方交君子虽道消而其朋未丧茅茹以其彚此即泰之徒也惟泰征而得以有为此贞而惟宜固守是为俭徳包承包羞者即泰之包荒但泰权在君子包明其量故曰荒荒之为言大也否权在小人包失其势故曰承承之为言听也泰之曰包我不屑治之耳小人见秽故曰荒否之曰包虽欲不包不可得也君子见耻故曰羞徳俭至此以辟难也辟难而已岂以干禄乎虽小人欲禄君子君子必曰有命也其心仅求无咎不欲处富贵畴言其类也葢谓茅茹诸君子离祉言与祉离是为不可荣以禄也君子不可荣以禄曷为而辟难此知君子非为苟免而已也固欲以道召声类以术制小人而反否为泰耳所以终頼之以休否而向曰小人吉者今仍归吉大人转亡为存有苞桑之固终頼之以倾否而先之大人否者后乃有喜阴徃阳来还小大之常休者否于是乎其巳也倾者反而之泰之辞也茍使君子不俭徳则难必及之何能留其身以有为茍使君子可荣以禄则沦胥以败又何能振其身以制小人之命乎读彖辞而知匪人之世君子诚宜审其势防以处此也
　　同人
　　同人于野亨利涉大川利君子贞　初九同人于门无咎　六二同人于宗吝　九三伏戎于莽升其髙陵三岁不兴　九四乘其墉弗克攻吉　九五同人先号咷而后笑大师克相遇　上九同人于郊旡悔
　　象曰天与火同人君子以类族辨物
　　仪曰类族辨物者初之于门二之于宗上之于郊是其类族者也三之伏戎四之乗墉五之师克是其辨物者也门者聚室宗者合属郊者成都族序而类也戎者非类攻者殊谋克者异势物昭而辨也族之类也类之中又有类故自其同者而观之门宗郊之曰同人也自其不同者而观之门不同宗宗不同郊类而又辨也物之辨也辨之中有不辨故自其不同者而观之我师彼戎之为异物也自其同者而观之升亦不兴乗亦不攻号亦可笑克亦可遇辨而又类也故彖括而曰同人于野野之于郊类也野之于门宗辨也利涉大川者此为类族言之其族之盛相扶以济何忧险乎利君子贞者此为辨物言之其道之正不为茍同何忧败乎
　　大有
　　大有元亨　初九无交害匪咎艰则无咎　九二大车以载有攸徃无咎　九三公用亨于天子小人弗克九四匪其彭无咎　六五厥孚交如威如吉　上九自天祐之吉无不利
　　象曰火在天上大有君子以遏恶善顺天休命仪曰曷言乎遏恶善顺天休命也仲尼以爻之曰无交害匪咎艰则无咎者是言不交害道之人则无有咎以艰贞之徳治小人则亦无咎葢为遏恶言之也又以爻之曰大车以载有攸徃无咎者是言尚徳之载君子得舆贤者道行世通才出葢为善言之也又以爻之曰公用享于天子小人勿克者是言公者助理天下此为善者小人为恶享者之弗克者遏之葢为遏恶善兼言之也又以爻之曰匪其彭无咎者是言履盛不骄有所承顺曰厥孚交如威如吉者是言诚信通格畏天之威此二爻葢为顺天言之也又以爻之曰自天祐之吉无不利者是言天命有归荣懐安美葢为休命言之也仲尼又以彖无他词惟曰元亨者是以元者善之长为善言之而遏恶可知亨者嘉之防为休命言之而顺天己见也
　　谦
　　谦亨君子有终　初六谦谦君子用渉大川吉　六二鸣谦贞吉　九三劳谦君子有终吉　六四无不利防谦　六五不富以其隣利用侵伐无不利　上六鸣谦利用行师征邑国
　　象曰地中有山谦君子以裒多益寡称物平施
　　仪曰裒多益寡称物平施者葢言聚道之多以益物之寡称物之宜而轻重布之不失平耳析言之何言乎裒多益寡也仲尼见谦初之曰谦谦君子用渉大川吉者谦之又谦是为聚也徳之不厌多者谦数之寡有者吉以谦积谦以谦召福聚徳至盛化险为夷裒益之义也鸣谦者着敎也周公曰予旦已受人之徽言咸告孺子王周公不敢曰已有徽言曰受诸人也聚谦于己而以其道予孺子周公之道多于孺子益孺子寡也劳谦者着功也舜曰俾予从欲以治四方风动惟乃之休舜不敢曰予既治之曰乃之休也聚谦于己而以其功予臯陶帝舜之功多于臯陶益臯陶寡也无不利防谦者积谦崇盈防以予人无不得益者也何言乎称物平施也仲尼以为谦之为义非一虚已可得而尽夫物不同量也礼譲之亦谦义制之亦谦故曰鸣谦曰劳谦曰防谦者此因物之道胜或其势防而施之也若夫强梗之徒昧乱之国谦谦之君子即仁者也必亦有勇故有直任君师无所顾避不假隣众杀伐用张者六五是也其辞曰不富以其隣利用侵伐无不利有自承过罪动悔慙徳口无亢辞胜兵日出者上六是也其辞曰鸣谦利用行师征邑国行谦之道而可以兴师伐国此亦因物之必以征诛得正称其暴乱而施之以是称平其谦一也彖曰谦亨君子有终夫茍不损己益人权多量寡因物作凖随施取平谦之为道何能致通利行终身守之而无乎
　　豫
　　豫利建侯行师　初六鸣豫凶　六二介于石不终日贞吉　六三盱豫悔迟有悔　九四由豫大有得勿疑朋盍簪　六五贞疾恒不死　上六防豫成有渝无咎象曰雷出地奋豫先王以作乐崇徳殷荐之上帝以配祖考
　　仪曰作乐崇徳殷荐之上帝以配祖考自仲尼取之而观夫周公六象之词无不为戛击搏拊言之也初六鸣豫六二介石六三盱豫皆言作乐也九四由豫言崇徳也亦言享祀也六五贞疾上六防豫皆言荐帝配祖也何以知其然也记曰乐由中出故静今曰鸣豫流辟邪散召乱致亡故凶也书曰八音克谐今孤主石有辨无和粗厉猛起则亦不可以终日也记曰优侏儒獶杂子女此以艳目蛊观谓之盱豫宜悔而迟悔则其后悔益大也凡若此者皆为奸声非以崇徳崇徳莫如由豫由豫者如记之曰本之情性合生气之和者是也以其有得于心不言而信故曰大有得勿疑是可以观徳也朋盍簪者诗曰骏奔走在庙又曰厥作祼将常服黼冔助祭之朋萃衣冠于郊庙祭之事也贞疾恒不死者贞正也疾速也文王配帝之诗曰畏天之威于时保之此言贞也后稷配天之诗曰其香始升上帝居歆此言疾也自其作乐而言之凡郊天之乐圜钟为宫圜钟生于房心之气房心为大辰天帝之明堂气之正配此为贞也若乐六变则天神皆降可得而礼道之幽通此为疾也以是荐帝配之祖考是所以不死其祖考者诗曰文王陟降在帝左右故曰恒不死也于是而防豫成矣帝曰防也祖曰幽防也豫取诸防始知鸣不可盱亦不可也天神协和能使气移变灾疢不作故曰有渝无咎也由此而观文王之曰利建侯行师者亦其义尔防子之命曰惟稽古崇徳象贤是则建侯亦为崇徳也武成曰惇信明义崇徳报功是则行师亦为崇徳也彤弓曰钟皷既设一朝飨之礼曰君子听皷之声则思将帅之臣是则建侯行师亦关作乐也颂曰建尔元子俾侯于东既而曰龙旂承祀六辔耳耳雅曰王命召虎式辟四方既而曰厘尔圭瓉秬鬯一卣是则建侯行师亦关享祀也
　　随
　　随元亨利贞无咎　初九官有渝贞吉出门交有功六二系小子失丈夫　六三系丈夫失小子随有求得利居贞　九四随有获贞凶有孚在道以明何咎　九五孚于嘉吉　上六拘系之乃从维之王用亨于西山象曰泽中有雷随君子以向晦入宴息
　　仪曰向晦入宴息者取诸随时为义也向明出治向晦即入宴息故曰随也随六爻兼有明晦之二象而其义归于宴息静为动君耳曰官有渝又曰出门交有功官者官骸也耳目手足明动晦息官渝而吉者此以出门为向明之时此时交物可兾有功而晦则不然系小子失丈夫系丈夫失小子者此言系即非随此亦在于向明之时有失有得而晦又不然随而有获者求人而遂有孚在道者途遇而合此亦以向明故无咎而晦又不然晦入宴息黕黕漆漆居领寂循中守宅无得无失何求何获天全道洽嘉美自适故曰孚于嘉吉也拘系之乃从维之者此言宴息之象闷凝结有若拘持而不知其神防通孚合漠静定之极交于神明故曰王用享于西山也由此观之明不如晦动不如息明矣彖故以干之全徳予之曰元亨利贞葢言维维黙道之根宗贞元相环非有区际此即干体以无容有者也然美备矣而又着其辞曰无咎以其境深理尊誉所不处惟不见有咎耳元亨利贞适可无咎此四言者非誉辞也
　　蛊
　　蛊元亨利渉大川先甲三日后甲三日　初六干父之蛊有子考无咎厉终吉　九二干母之蛊不可贞　九三干父之蛊小有悔无大咎　六四裕父之蛊徃见吝六五干父之蛊用誉　上九不事王侯髙尚其事
　　象曰山下有风蛊君子以振民育徳
　　仪曰振民育徳者具于爻之干蛊髙尚茍以干蛊为新世而曰振民髙尚为洁身而曰育徳此非易之义也易之为道善世而不伐徳博而化不伐者以其不自名化者以其无迹今夫前人已坏革而新之振民之至也然必揭揭焉使前人见过君子又以为伤徳今干父之蛊即归功于父曰是其父有子也即为父释过曰其考何咎也使前人化厉为吉者育徳之至也以此推之亦有干母之蛊不以正而以权如曲逆之于吕后梁公之于则天以不可贞为其贞者也亦有干父之蛊虽小有悔而无大咎如元祐之改新法曰此安石惠卿所为非先帝意虽不无改父之嫌而不失继志之义也亦有裕父之蛊如云三年无改父之道非不当改或可不急则寛处之以待三年有靳惜之意不遽死亲者也亦有干父之蛊用誉如禹以葢愆而有天下卒配鲧于天终夏之世皆颂鲧也外振其民内育其徳君子处蛊之世干其蛊之可得而干者其道如此茍其蛊极不可得为则龙潜于渊忧则违之矣故曰不事王侯高尚其事闻伯夷之风者顽夫廉懦夫有立志是亦振民莫我知也夫上不怨天下不尤人是亦育徳振民所以作始育徳所以致通二者之学无论飞潜可以济险者也故彖曰元亨又曰利渉大川其曰先甲三日者辛也后甲三日者丁也更新所以兴民丁寜所以勤徳又辛于行为金金义制鋭决所以振也丁于行为火火礼盛长养所以育也
　　临
　　临元亨利贞至于八月有凶　初九咸临贞吉　九二咸临吉无不利　六三甘临无攸利既忧之无咎　六四至临无咎　六五知临大君之宜吉　上六敦临吉无咎
　　象曰泽上有地临君子以敎思无穷容保民无疆仪曰敎思无穷容保民无疆者葢言临也礼大学之礼虽诏于天子无北面所以尊师书帝徳罔愆临下以简凡敎与保民之事归之者皆为临也仲尼以临六象为敎思容保者何所取之取敎于其贞取保于其悔也贞三爻在下故以师道予之悔三爻在上故以君道予之也凡敎所由废以其杆格故宜有以感之鸣叩相之曰感也其始感之以正以端其向故曰咸临贞吉其既感之以利使知好之故曰咸临吉无不利其终不言感而神理融流不必曰有利不必曰无忧惟见甘也亦不必曰有得无咎而已此教之成也故曰甘临无攸利既忧之无咎以此三者徴其敎思以其有始有卒故曰敎思无穷也凡保民之道贵与民习以身亲之又则周知之又则慎固之习亲之者至乎其地巡狩陟方问民疾苦先之劳之既所身经复何尤悔故曰至临无咎周知之者不任已任人不使力使智飞耳长目洞幽彻遐以其握简居要为明治体故曰知临大君之宜吉笃厚慎固之者盛徳至善乆道化成金石之贞不可移拔譬土安重使人重迁故曰敦临吉以此三者知其容保以其慎终如始故曰容保民无疆也进而求之彖曰元言利贞敎养之成备此四徳又亨利日出贞元相循无穷无疆之义也八月有凶者敷敎御众皆必以寛八月于卦为兑金盛执杀月令以其时申严百刑圣人固不欲使夏楚穷威劓刵为治也又君师之任皆贵扶阳八月阴始过渉惧其以此败敎害仁故曰凶
　　观
　　观盥而不荐有孚颙若　初六童观小人无咎君子吝六二闚观利女贞　六三观我生进退　六四观国
　　之光利用賔于王　九五观我生君子无咎　上九观其生君子无咎
　　象曰风行地上观先王以省方观民设敎
　　仪曰省方观民设教者何天子适于诸侯曰巡狩无非事者观民者审其风俗设敎者施其政令童观小人无咎君子吝者此言风之朴茂可以砥浇氓之蚩蚩有若童穉虽非君子之仪亦小人所以寡过者也闚观利女贞者此言俗之贞亷可以坊滛惴惴小心守若处女虽非丈夫之槩亦吉士所以无诱者也观乎其淳而浇可见观乎其贞则滛可知观我生进退者先王观此民俗而因以进退崇抑其间教之所由设也于是升其民之秀者使观国光而賔兴之典行焉周礼以乡三物敎万民而賔兴之是为观国之光利用賔于王也观我生君子者此言敎行而多君子其自上兴之犹夫自我生之者也周礼大比考其徳行道艺而兴贤者能者是也观其生君子无咎者此言民习敎而皆知贵尚其君子其民自兴举之犹其自生者也周礼使兴贤者出使长之使兴能者入使治之皆为民自兴举其贤能者是也凡若此者葢由天子一省方而教行民化不烦久道譬诸祭者方当始盥未及陈荐而颙若之诚已成孚契以此观之天子亦乌可以深居髙拱者乎














　　儿易内仪以卷二
<经部,易类,儿易内仪以>
　　钦定四库全书
　　儿易内仪以卷三
　　明　倪元璐　撰
　　噬嗑
　　噬嗑亨利用狱　初九屦校灭趾无咎　六二噬肤灭鼻无咎　六三噬腊肉遇毒小吝无咎　九四噬干胏得金矢利艰贞吉　六五噬干肉得黄金贞厉无咎上九何校灭耳凶
　　象曰雷电噬嗑先王以明罚勑法
　　仪曰口噬齿合则啮物致决故用之以明罚勑法凡易之言刑者五贲曰无敢折狱丰曰折狱致刑旅曰明愼用刑而不留狱中孚曰议狱缓死无敢折狱者言刑措也折狱致刑者言断决也明愼不留者言无滞狱也议狱缓死者言矜恤也明罚勑法者言五罚五刑着为律令也四卦皆曰君子噬嗑独称先王者此以断狱归才立法循典原本古初非后王之智可得为也凡阅实则有五刑疑赦则有五罚六爻之着易之三章也屦校灭趾者剕之属也噬肤灭鼻者劓之属也噬腊肉噬干胏噬干肉者墨宫之属也何校灭耳大辟之属也是之为五刑得金矢得黄金者周礼以两造禁民讼入束矢于朝然后听之以两剂禁民狱入钧金三日乃致于朝然后听之舜典金作赎刑吕刑墨辟疑赦其罚百锾劓辟疑赦其罚惟倍剕辟疑赦其罚倍差宫辟疑赦其罚六百锾大辟疑赦其罚千锾是之为五罚五罚之曰明罚也五刑之曰勑法也赎罚有五易独二者穆王之寛不及周公之正也五刑之中剕劓差轻大辟为极轻可不原极不听赎干胏干肉以象求之殆是宫刑宫至絶嗣小轻于辟大甚于墨剕劓生死之疑独宜赎耳噬胏噬肉矢金救戕遇难能免故曰利艰贞吉曰贞吉无咎灭趾灭鼻戕矣犹曰无咎腊肉遇毒以象求之殆为墨辟以肉丽靣为摄全体故取诸腊腊者全体骨为之也以防湼之故曰遇毒小吝而犹曰无咎此四者圣人幸其不死冀其补过至于大辟灭耳则无望矣故曰凶也治狱之道勿辟勿宥咸中有庆罚以求通法以明利亨利用狱斯之谓与贲
　　贲亨小利有攸往　初九贲其趾舎车而徒　六二贲其须　九三贲如濡如永贞吉　六四贲如皤如白马翰如匪寇防媾　六五贲于丘园束帛戋戋吝终吉上九白贲无咎
　　象曰山下有火贲君子以明庻政无敢折狱
　　仪曰明庻政无敢折狱者葢言政明则刑自措虽有法吏无敢施其折狱之能使天下不畏法吏而法吏畏名义鬼神斯眞文明之象故归之贲也仲尼既明卦徳又审爻占初之贲其趾舎车而徒者犹诗之曰予曰有奔奏也行人之官駪駪靡及天子采风问俗周知天下必取诸此也二之贲其须者犹诗之曰猗嗟娈兮清婉兮须睂饰外而可观礼仪之事吉凶军宾嘉之灿者也三之贲如濡如永贞吉者犹诗之曰芃芃黍苗隂雨膏之膏泽下民沾暨永世地官遗人掌邦之委积以恤民囏厄凶荒惠政之大者也四之贲如皤如者皤白色也兵于色为白白马翰如者犹诗之曰四牡騑騑匪寇防媾者犹诗之曰我徂维求定夏官司马马量三物建军五兵是其政也五之贲于丘园束帛戋戋者犹诗之曰吹笙鼓簧承筐是将戋戋者虞翻曰委积或曰显见也纁礼贤太宰之职八统之一曰礼宾者是也庻政之明贲若艸木内治本计非为饰也故上曰白贲无咎犹诗之曰素以为绚兮也无政不举而独无折狱刑名之事由其时天子尚徳缓刑而其下不敢以击断为功并无明平之可举耳此知刑狱者文治之所摈也故彖曰贲亨小利有攸往政明故亨狱清故利攸往君子道通而小人亦有所措其手足以为文则莫文于此矣
　　剥
　　剥不利有攸往　初六剥牀以足蔑贞凶　六二剥牀以辨蔑贞凶　六三剥之无咎　六四剥牀以肤凶　六五贯鱼以宫人宠无不利　上九硕果不食君子得舆小人剥庐
　　象曰山附于地剥上以厚下安宅
　　仪曰上以厚下安宅者下之不厚宅何能安夫物之剥者多矣而致专于牀者葢君子观乎在床而知隂之剥阳也隂之剥阳由阳昵隂故循渐称之初剥牀足剥于是乎始既剥牀辨剥于是乎盛既剥牀至尽而不知咎剥于是乎不可察终而剥人及肤剥于是乎不可救其极于肤由于足之无卫足在下者也厚下者使下不受剥下不受剥宅即以安此在持剥之道以义制情以义制情虽使宫人之宠贯鱼日进而牀不受剥何不利之有人有宠而宫无尤是亦为下厚而宅安也硕果不食硕言乎其厚果以硕不食下以厚不剥君子得舆是众载君子而其下厚矣不若小人剥庐薄下而宅不安也彖曰剥不利有攸往茍宅之安他往何为茍宅之不安他往何利乎是故贵其厚下也下者上之对他象不称上此独称上者引以正下耳上君下民而寇贼不足称下也上主下臣而小人不足称下也绥民礼臣奠宅之本圣人曰其无以盗贼小人乱吾民臣而因以败吾宅乎则不剥者乎复
　　复亨出入无疾朋来无咎反复其道七日来复利有攸往　初九不逺复无祗悔元吉　六二休复吉　六三频复厉无咎　六四中行独复　六五敦复无悔　上六迷复凶有灾用行师终有大败以其国君凶至于十年不克征
　　象曰雷在地中复先王以至日闭关商旅不行后不省方
　　仪曰至日闭关商旅不行后不省方仲尼之着此者虽以养阳晏隂顺时之义为言其实以阐象也葢周公曰不逺复无祗悔元吉此以去之不乆而即来归虑其复萌去志故宜遏闭静居庻乎无悔而得吉也休复吉者诗曰役车其休休犹止也是为闭不行之象矣频复厉者频复则必频出不闭不止是故可危也中行独复者曰信无不在乎中黄钟中气与时偕行葢言日至也独以其日静宴葆存其他日则不必然故曰独复也敦复无悔者圣人以一日之凝翕厚一岁之发生静故无悔也迷复凶有灾用行师终有大败以其国君凶至于十年不克征者此言不明来复之义不知静啬而得祸者也有灾则内宼外侮可虞关何可不闭行师大败荆蓁载涂商旅何可行君凶十年下叛谋上后何可省方犹之彖曰出入无疾疾犹速也方将闭关出入何宜速乎曰朋来无咎商往不可也朋来庻几无害乎曰反复其道七日来复利有攸往王者之道一张一弛是为反复七日利往未及七日其姑徐徐不省方而可乎
　　无妄
　　无妄元亨利贞其匪正有不利有攸徃　初九无妄往吉　六二不耕获不菑畬则利有攸往　六三无妄之灾或系之牛行人之得邑人之灾　九四可贞无咎九五无妄之疾勿药有喜　上九无妄行有无攸
　　利
　　象曰天下雷行物与无妄先王以茂对时育万物仪曰茂对时育万物者何王者敬天谨时大配副之而已故曰茂对对者以时还时春无行夏令秋不乱冬仪洪范曰岁月日时无易百谷用成初九无妄往吉者是也葢言时无妄行也先王明时敎民稼穑当春而耕服牛冐物不耕获不菑畬则弃时失业或系之牛行人之得则弃资失力利有攸往言为农不利去而为商邑人之灾言一农失耕百民失食以此观之不对时乌乎可乎圣人之道发育万物为功育者正物之徳而固其命贵乎谨藏愼闭无发房宣泄月令曰毋变天之道毋絶地之理毋乱人之纪九四可贞无咎者是也葢言物宜保固也先王仁爱惟谨民疾病节宣以时则灾疢不作虽有疾患非由气候乖沴而生故曰无妄之疾此则不药自愈无伤于育行有者即繇气不调正虽有圭砭不能为功故曰无攸利天地不正之气被人为疾敷物曰疾之作是为乱徴以此观之不育物乌乎可乎夫时行物生天之道也故彖归以干之全徳曰元亨利贞匪正则不对有则不育故曰不利有攸往也
　　大畜
　　大畜利贞不家食吉利渉大川　初九有厉利己　九二舆说輹　九三良马逐利艰贞曰闲舆卫利有攸往六四童牛之牿元吉　六五豮豕之牙吉　上九何天
　　之衢亨
　　象曰天在山中大畜君子以多识前言往行以畜其徳仪曰多识前言往行以畜其徳者葢以初之曰有厉利已者此言当初之时弱植浅渺狃于世儒所持流俗之行以此脩徳坐取凶危不如其已葢曰非求之前言往行不可也二曰舆说輹者此言前往繁重舆不胜载而脱葢言多识也三曰良马逐利艰贞曰闲舆卫利有攸往者此言以今追古犹马逐涂进无畏难退而审正马以逐之舆以载之识以取之畜以聚之闻见之学归于成徳于是则可以行也四曰童牛之牿元吉五曰豮豕之牙吉者此言畜徳也触噬不可以为徳角牙不可以谋畜牿牛豮豕凶戢而庆彰是所为畜徳也又以牛童则昩豕汚而饕以牿豮戒牛豕犹以前往戒夫蒙识汚行者也上曰何天之衢亨者此言畜极而通也何犹曰负蒙庄云背负青天而莫之夭遏多识之胸广逹防浩譬诸天衢恣骋而无碍也其在彖曰利贞者利以前言往行正其徳也不家食者博闻广见不为拘墟上下千古以为之资粮岂不出户庭数米量腹而食者乎利涉大川者言犯难也中无所畜涉险必濡前言往行者大川之导也多识畜徳者揭厉之谋也
　　頥
　　頥贞吉观頥自求口实　初九舎尔灵观我朶頥凶六二顚頥拂经于丘頥征凶　六三拂頥贞凶十年
　　勿用无攸利　六四顚頥吉虎视耽耽其欲逐逐无咎六五拂经居贞吉不可涉大川　上九由頥厉吉利
　　涉大川
　　象曰山下有雷頥君子以愼言语节饮食
　　仪曰愼言语节饮食者何葢初曰舎尔灵观我朶頥凶此以灵不食而亦不言者也之不食异物其不言同物然以其告人吉凶而固不言似乎其能言而特愼之耳圣人则之而初舎之则迷愼节之道朶頥者哆口之象也居下如此则必获祸故凶也二曰顚頥拂经于丘頥征凶者顚非正辞惟頥宜之耳顺頥之常言语必多饮食必纵道以顚拂为贵敎人愼节也然尚以二在下无位寡言啬奉非其所难虽愼节之犹不言吉况乃纵逞穷上有如崇丘卑位而好髙谈约居而喜奢享不愼不节往何救乎三曰拂頥贞凶十年勿用者以其能拂乎頥则愼言节食可以无咎故曰贞贞正也固也正诚可尊固亦可疾三之所处乗权向用括囊井泥则亦已过迷邦乱伦亦犹凶徳也以其见用而若不用者故曰十年勿用无攸利此明愼节之义非为不言不食也四曰顚頥吉四为贵臣居髙履盛頥尤易恣固宜顚耳顚则不至害成败度故吉也曰虎视耽耽其欲逐逐者此言愼节也虎威贪物耽逐其性也然躭躭以目逐逐于心而其頥卒不动是明抑制克已为功耳五曰拂经居贞吉不可涉大川者五居君位恭黙思道不贪为寳也故亦贵乎遏抑矫常守正而吉然而不可以处险故曰不利涉大川何言乎涉大川也其在上九之时乎势极难起急而用頥由者犹曰听之顚之反也至此敎令渐繁取予防溢号烹餁疑非愼节故曰厉厉危也惧也危固难居惧亦有救以惧持之虽多言必有其诚虽多取必有其制犹之乎愼节耳故吉而利涉也由此而观愼节之义犹曰时然后言时然后取三以不言不食而冐凶上以言食而出险頥可顚而不可由而亦有顚之而非由之而以济者要归于正耳观乎頥而知言语饮食之归于其口者非虚尚口也言必可行食期有济有其口之实存焉愼之节之求则得之彖曰頥贞吉观頥自求口实此之谓也
　　大过
　　大过栋桡利有攸往亨　初六借用白茅无咎　九二枯杨生稊老夫得其女妻无不利　九三栋桡凶　九四栋隆吉有他吝　九五枯杨生华老妇得其士夫无咎无誉　上六过涉灭顶凶无咎
　　象曰泽灭木大过君子以独立不惧遯世无闷
　　仪曰大过犹言极乱世乱则仕者见节隐者藏名独立不惧者与其茅荣而靡不如杨枯而立与其栋惧而桡不如栋立而隆遯世无闷者与其悔枯不如灭与其生华见丑不如灭顶免咎也故曰借者犹言载也取载于茅虽洁白可观自幸无咎而不可与立也杨枯根立譬若老夫健凌少女阳不怯隂有利无惧也栋处梁上其体独也桡则不立心以为凶惧之甚也栋隆不桡道胜吉也虽众木不支其他有吝而一栋亭然是明独立也枯杨生华当否荣禄譬若老妇逐于狡童以遯为闷不可以居苟容无祸其名丧也涉至灭顶犹泽灭木遯之深也虽枯没为凶而其心无闷亦无咎也是故文王观于大过而知大过之世栋桡之世也君子主其无惧往必有为主其无闷往必不返君子之道安往不得通者故曰利有攸往亨也
　　坎
　　习坎有孚维心亨行有尚　初六习坎入于坎窞凶九二坎有险求小得　六三来之坎坎险且枕入于坎窞勿用　六四樽酒簋贰用缶纳约自牖终无咎　九五坎不盈祗既平无咎　上六系用徽纆寘于丛棘三岁不得凶
　　象曰水洊至习坎君子以常徳行习敎事
　　仪曰险贵其习之也习之则视险如夷故曰习坎坎之曰险非必忧患凛危攻难皆险也故君子以之常徳行习敎事凡爻之为徳行之言者三初曰习坎入于坎窞凶者穷窔极际犹曰深造之也当始致功徒见艰阻而无有得故凶也二曰坎有险求小得者犹曰既竭吾才如有立卓尔也学力渐进时见为艰亦时有利得于心曰徳诣未极则见小也三曰来之坎坎者犹曰取之左右逢其源险且枕者犹曰居之安也眞积致深道自来防不见坎险惟见枕安也入于坎窞勿用者葢言初之攻苦之力可以不事也此徳行之序也积其功以致成故曰常也为敎事之言三四曰樽酒簋贰用缶纳约自牖无咎者犹曰时雨化之为中人而上言之也饮食游息无多讯言防辞罕譬相説以解是也五曰坎不盈祗既平无咎者犹曰引而不发中道而立为中人言之也记曰待其从容然后尽其声又曰不陵节而施是也上曰系用徽纆寘于丛棘三岁不得凶者犹曰以杖叩其胫为中人而下言之也记曰夏楚二物以収其威又曰不变移之郊又不变移之遂又不变屏之逺方终身不齿是也此敎事之等也习其人而与之故曰习也二者皆至诚之道所以求通成已成物往必有功彖曰有孚维心亨行有尚谓此也
　　离
　　离利贞亨畜牝牛吉　初九履错然敬之无咎　六二黄离元吉　九三日昃之离不鼔缶而歌则大耋之嗟凶九四突如其来如焚如死如弃如　六五出涕沱若戚
　　嗟若　上九王用出征有嘉折首获匪其丑无咎象曰明两作离大人以继明照于四方
　　仪曰继明照于四方者何明照者日也礼统曰日实也人君之象继日之照自新新民大人之学也观于初九履错然敬之无咎此日初出时也诗曰如日之升若有乗践犹曰日乗车以驾六龙故曰履以其昬晓初分月星相错故曰错然也敬之者犹书曰寅宾出日传云寅敬也六二黄离元吉此日中天时也黄为中色传曰煌煌似黄日午正离还其本位故曰元吉也九三日昃之离不鼓缶而歌则大耋之嗟此日欲入时也日入而其光逾赫故曰日昃之离羞明者謌忧晦者嗟謌嗟之情晦明之象也明照出入具此三者大人继之以为明其明徳亦有其朝昼昬暮焉九四曰突如其来如者此言徳之始明忽然如涤亦若日初出时也曰焚如者此言徳之既明炽然攸灼亦若日中天时也曰死如弃如者此言徳之明极复晦瞢然若没亦若日欲入时也曷能使不明者明明者无余明明而复晦者晦而复明君子忧之忧之则思治之矣五曰出涕沱若戚嗟若吉此言忧思哀惧诚求明而明出也继日之明握明以照可以克已可以正邦上九曰王用出征欲使四方之不明者皆明也有嘉折首者犹曰嘉与维新也折首犹言崩角亦犹言革靣获匪其丑者犹曰干不庭方也丑犹言众亦犹言类嘉其不梗诛其非类大兵发而万物皆服大明发而万物皆照天下莫不尊日而贵大人也是故彖有之曰利贞亨畜牝牛吉贞虑其不继通虑其不及四方也天下皆归文于虎豹不知归明于牝牛虎豹猛而文牝牛顺而力震用伐鬼方虎豹之威也离继明照于四方牝牛之徳也







　　儿易内仪以卷三
　　钦定四库全书
　　儿易内仪以卷四
　　明　倪元璐　撰
　　咸
　　咸亨利贞取女吉　初六咸其拇　六二咸其腓凶居吉　九三咸其股执其随徃吝　九四贞吉悔亡憧憧徃来朋从尔思　九五咸其脢无悔　上六咸其辅颊舌
　　象曰山上有泽咸君子以虚受人
　　仪曰君子以虚受人曷言乎虚也其中空空若无有物无物则不逐物而动其身甚静听物来归而不辞故曰受也若夫初之咸拇二之咸腓三之咸股四之憧憧徃来上之咸辅颊舌皆为动自用好居物先物不能入有拒无受者也惟居则吉惟贞则吉悔亡惟脢则无悔居者守内不移徃来之反贞者循常无惑憧憧之救脢者背肉至静拇腓股颊所不得牵皆为静虚无系因物而应渊乎有容以受为徳者也然而受之为言犹鉴空悬物自形献既非我徃随物亦非人来从我三惟咸股则有执随之吝不静其防必为物役矣四惟憧憧则有朋从之扰不虚其体物思附之矣夫随非受也朋之从之非其受也所以彖曰亨利贞葢言通物之情贵其静正也曰取女吉者妇执随有朋女则不然中无系而体孤也无随可执朋亦不得从君子求之斯受之耳天下莫虚于女也
　　恒
　　恒亨无咎利贞利有攸徃　初六浚恒贞凶无攸利九二悔亡　九三不恒其徳或承之羞贞吝　九四田无禽　六五恒其徳贞妇人吉夫子凶　上六振恒凶象曰雷风恒君子以立不易方
　　仪曰立不易方者何也盖言立乎其处而不迁也立乎其处而不迁者是谓常居是地也既取诸常居是地则不常居是地而迁焉者是谓不恒其徳而可羞而不独此也既以不迁之谓常又谓是不迁者不足以尽常更进而深求之此即己易方而不恒也而又谓是不迁者乆疑有变今更振作之以必使之无变此亦已易方而不恒也故初之浚恒上之振恒与三之不恒同徳而皆凶也必也九二之悔亡乎何谓悔亡凡进而不择所安则悔退而忽失所持则悔其中有悔必将变矣其情多变悔愈有矣今曰悔亡明乎其居安而不易也必也四之田无禽乎何谓田无禽凡有获必失得失迁流以生徴逐今田无禽则无所得也曰无禽不曰失禽也无得无失是其常不易有而无也必也五之恒其徳贞妇人吉乎何谓妇人吉也妇人从一不可易夫易夫则不妇夫可以易妇也故以夫子之道居徳则不恒而凶以妇人之道居徳则有恒而吉也夫恒之为徳非拘常也立不易方之为义非株守也观天下之会通而无咎者其究归于贞耳由是则可以周流六虚而无碍惟不易故易也彖故曰亨无咎利贞利有攸徃也
　　遯
　　遯亨小利贞　初六遯尾厉勿用有攸徃　六二执之用黄牛之革莫之胜説　九三系遯有疾厉畜臣妾吉九四好遯君子吉小人否　九五嘉遯贞吉　上九
　　肥遯无不利
　　象曰天下有山遯君子以逺小人不恶而严
　　仪曰逺小人不恶而严者何势在小人君子道消去而逺之非为逃祸也君子欲以遯亢其道亦使小人知君子不苟富贵小人不可以富贵君子则胜气在君子此以为恶则不恶以为不严则严也初曰遯尾遯至于尾无余遯也此繇其思危而力猛故曰厉厉之为义具危与猛兼辞也勿用有攸徃亦兼辞也勿徃撄小人以明不恶勿徃就小人以示严也二曰执之用黄牛之革莫之胜説执而不脱志必欲逺之也君子得时而升则为虎豹之变不得时而驾则为黄牛之革牛力敌虎豹而不见可畏黄中君众色而无所示威不见畏示威者不恶也贞力而执中者严也三曰系遯有疾厉者逺之己矣牵拘不化已甚生乱道亦可危故诫之以畜臣妾吉畜之如臣妾者不恶也以臣妾畜之者严也四曰好遯者好【读如字】犹言不恶也终于君子吉而小人否不使小人得加于君子者严也五曰嘉遯者嘉犹言好也不恶也终于正人吉不贬正以趋凶者严也上九肥遯有寛无廹示之广大者不恶也终于无不利不使小人得以害道伤正者严也由此观之君子之决于遯者惟虑小人不利君子耳甚矣小人为难养也近之不利恶之不利不严之亦不利所贵乎遯者贵其转困为亨而不受小人之害反若小人之有利于正者故曰遯亨小利贞也
　　大壮
　　大壮利贞　初九壮于趾征凶有孚　九二贞吉　九三小人用壮君子用罔贞厉羝羊触藩羸其角　九四贞吉悔亡藩决不羸壮于大舆之輹　六五丧羊于易无悔　上六羝羊触藩不能退不能遂无攸利艰则吉象曰雷在天上大壮君子以非礼弗履
　　仪曰非礼弗履系于大壮凡敢于冐非礼而行者皆天下之强有力人也夫礼徳之藩也摰虞曰羊滛而狠滛则蔑礼狠而敢为故凡爻之曰藩者皆言礼也曰羊者皆言非礼而履者也其曰羝羊触藩羸其角者此心欲弃礼而势不得行徒自伤者也曰羝羊触藩不能退不能遂无攸利者此错趾非礼而尚不敢显然自恣徘徊其间者也曰藩决不羸壮于大舆之輹者此无忌惮小人又乗可为之势悍然叛弃礼法决藩而出如游大道者也是故君子谨藩而畏触也触之不已必至于决藩决四逹化而为舆是故君子恶夫羊也非礼勿履莫如丧羊羊丧则藩存尔爱其羊我爱其礼也易犹疆埸也丧羊于埸望藩而退戒非于履望礼而凛由此言之人不可不谨所履也履之不谨咎在其趾壮趾征凶小人用壮者也贞吉艰吉君子用罔者也小人自用而孚穷君子若无而悔亡非礼之礼乌可履乎取诸审固而不回故彖曰利贞也晋
　　晋康侯用锡马蕃庶昼日三接　初六晋如摧如贞吉罔孚裕无咎　六二晋如愁如贞吉受兹介福于其王母　六三众允悔亡　九四晋如鼫鼠贞厉　六五悔亡失得勿恤徃吉无不利　上九晋其角维用伐邑厉吉无咎贞吝
　　象曰明出地上晋君子以自昭明德
　　仪曰君子自昭明徳者何也晋之为言升举也其象上圣人引而内之归诸闇修故曰自昭犹曰吾自明吾徳耳徳明则晋不明则退于遇之升沈无有也观于爻之初曰晋如摧如贞吉罔孚裕无咎则知晋而得摧不足患也徳昭而不失其正虽摧亦吉也虽不信于上而徳有余明则亦无咎也观于六二之晋如愁如贞吉受兹介福于其王母则知不晋而愁亦无益也惟固其徳不失吉也父外而母内也母亲而王母尊也求章于闇抗徳于无加则为大福也观于六三之众允悔亡则知人共知之为贵不如心无悔之可安也观于九四之晋如鼫鼠贞厉则知不务明其徳而求晋其身其情有如鼫鼠虽或分所应得未失其正而亦可危也观于五之悔亡失得勿恤徃吉无不利则知茍徳明于己悔亡于心即名位失得可以勿论无徃不吉而升沈皆利也观于上之晋其角维用伐邑厉吉无咎贞吝则知虽位之荣无废内治以其晋角位极故危以其伐邑内治故吉无咎贞而犹吝者以其势重而道未易光亦知晋不在位也而又观于彖之康侯用锡马蕃庶昼日三接则知侯以安国之徳晋也礼曰天子五年一巡狩觐诸侯有功徳于民者加地进律诗曰王遣申伯路车乗马又曰申伯之徳柔惠且直揉此万方闻于四国又曰既见君子为龙为光其徳不爽又曰载见辟王曰求厥章龙旂阳阳鞗革有鸧休有烈光皆为诸侯以明徳蒙锡被礼遇于天子之词也
　　明夷
　　明夷利艰贞　初九明夷于飞垂其翼君子于行三日不食有攸徃主人有言　六二明夷夷于左股用拯马壮吉　九三明夷于南狩得其大首不可疾贞　六四入于左腹获明夷之心于出门庭　六五箕子之明夷利贞　上六不明晦初登于天后入于地
　　象曰明入地中明夷君子以莅众用晦而明
　　仪曰诗云有夷之行又曰降福孔夷书曰受有亿兆夷人夷犹言平也明夷者葢言日升而就髙为明降而就平为晦莅众用晦而明者此言众不可以明明之圣人将动必有愚色察缴之明非明也是故观于垂翼倦飞不食阻饥则知晦矣观于攸徃化行有言声振则知明矣观于左股之夷处下局蹐则知晦矣观于壮马用拯不胫而驰则知明矣观于南狩明夷失其离照则知晦矣观于得其大首化疾为喜则知明矣观于入于左腹匿幽不则知晦矣观于明夷获心意得而出则知明矣观于箕子囚商为奴则知晦矣观于箕子入周而封则知明矣凡此五者非幸其在晦而明也葢嘉其用晦而明也何以言之也今使飞不垂翼则是不就下也行必得食则是不虚中也众何由戴而信之而徃必利言必应乎今使左股不夷则弃物自用壮马何繇效拯而得吉乎今使居尊驭逺而不少降威何繇得羣策之升而得其大首不为病乎今使不入左腹而沈其虑何繇可得志门庭之外乎今使箕子先不佯狂而为奴何繇得入周而陈其畴范乎此为用晦而明葢为不用晦不可以明凡莅众之所以不明而晦者由其用明而晦如日之初登于天而后入于地也若使初入于地后登于天是为用晦而明者矣道莫利于阻深専固以养晦而裕明故曰利艰贞也
　　家人
　　家人利女贞　初九闲有家悔亡　六二无攸遂在中馈贞吉　九三家人嗃嗃悔厉吉妇子嘻嘻终吝　六四富家大吉　九五王假有家勿恤吉　上九有孚威如终吉
　　象曰风自火出家人君子以言有物而行有恒
　　仪曰言有物行有恒者守绳蹈常必信必果所以敎家也故曰闲有家立木于门以制出入一言一行必循乎此如是则悔亡也故曰无攸遂在中馈无攸遂者谨言拘行也在中馈则言中馈其行亦不离乎中馈如是则正而吉也故曰家人嗃嗃悔厉吉妇子嘻嘻终吝嗃嗃者绳简之过嘻嘻者逾荡之渐与妇子处而诡变为通终必吝也故曰富家大吉有物则其藏实有恒则其泽长是所为富也法言矩行满其家不谓之富家不可也故曰王假有家勿恤吉言行动乎天地仪正而声闻家成敎于国国取法于家也故曰有孚威如终吉以法正言行则可信以轨物治家则有威也凡圣人之致严家人如此者诚以家道之败繇于女徳女徳不终繇于柔昵圣人矜言慎行寜固毋通盖欲使女之敬男也女敬乎男家无不正矣故曰家人利女贞硁硁然有物有恒贞之敎贞也敎女贞者岂可使之托于大人之徳乎
　　睽
　　睽小事吉　初九悔亡丧马勿逐自复见恶人无咎九二遇主于巷无咎　六三见舆曳其牛掣其人天且劓无初有终　九四睽孤遇元夫交孚厉无咎　六五悔亡厥宗噬肤徃何咎　上九睽孤见豕负涂载鬼一车先张之弧后説之弧匪宼婚媾徃遇雨则吉
　　象曰上火下泽睽君子以同而异
　　仪曰君子以同而异者何夫同异之道相环也求同必取诸异求异必得其同仲尼之曰同而异本乎周公之曰异而同其实一也故曰丧马异也曰勿逐自复异而同也恶人异也见之无咎异而同也不庭而巷异也终必遇主异而同也舆曳牛掣天且劓异也无初有终异而同也睽孤异也遇元夫交孚异而同也噬肤则伤异也徃庆无咎异而同也见豕负涂鬼车张弧异也后脱婚媾遇雨徃吉异而同也以异而同犹曰以同而异也君子之与物贵其小异以为大同苟求大同宜为小异故曰睽小事吉也
　　蹇
　　蹇利西南不利东北利见大人贞吉　初六徃蹇来誉六二王臣蹇蹇匪躬之故　九三徃蹇来反　六四
　　徃蹇来连　九五大蹇朋来　上六徃蹇来硕吉利见大人
　　象曰山上有水蹇君子以反身脩徳
　　仪曰反身脩徳者何诗曰威仪反反盖言进止徃来也君子进而脩业反而脩徳徃以治人来以治已进反之义犹云徃来仲尼之言脩曰反者取诸六爻之言徃曰来也初曰徃蹇来誉徃而得蹇非身咎也来而有誉非人力也此言反也二曰王臣蹇蹇匪躬之故蹇而又蹇遇斯穷也非其身之故徳自脩也此言反也三曰徃蹇来反徃不得徃故见蹇也来之又来反必得也此言反也四曰徃蹇来连徃而责世其道睽也来而求己其类同也此言反也五曰大蹇朋来进而多惧祸之聚也退而不孤徳之隣也此言反也上曰徃蹇来硕吉利见大人徃之曰蹇蹇由人也来之曰大大在身也小人造蹇大人造脩也此言反也此明君子之于世进有蹇也反无蹇也凡地势自北而东日趋进也自南而西日趋反也东北艮所险阻难行西南坤维静翕中美君子反求诸身承天而亲圣人何蹇之有哉彖曰利西南不利东北利见大人是其义也
　　解
　　解利西南无所徃其来复吉有攸徃夙吉　初六无咎九二田获三狐得黄矢贞吉　六三负且乗致寇至
　　贞吝　九四解而拇朋至斯孚　六五君子维有解吉有孚于小人　上六公用射隼于髙墉之上获之无不利
　　象曰雷雨作解君子以赦过宥罪
　　仪曰君子以赦过宥罪者何书曰宥过无大刑故无小过者误繇无心所谓灾此宜原宥故者有意为恶是为奸宄所必刑诛曰过则无大者曰故则无小者宥不宥大刑不刑小也此知君子所赦宥者必其可原者也有赦有宥必有其不赦不宥者也君子之所为赦宥者四初之无咎二之三狐四之解拇五之维解是也何以言之初以事势未归虽不能有为无解于过然固不可以其咎咎之也三狐朋阴而地卑无恃虽执获之黄金钧矢罚作赎刑亦不失其为正而吉也四拇错趾过始见端尚可以众正之力制之而转败为功解之而孚也君子罹罗解之其正即小人之可得而感孚者解之亦未为不吉也凡此四者皆书之所称过误灾君子之所赦宥者也若夫负乗致寇盗位醸祸则无赦词莽戎升墉获丑献功则无宥法君子赦过宥罪岂赦乱国之小人宥干纪之寇贼乎然而三曰贞吝虽法之正而中有牵疑犹书云虽畏勿畏无僣乱辞上曰获之无不利虽正厥辜而蒙恩者众犹书曰殱厥渠魁胁从罔治则亦终归于赦宥而己彖曰利西南者坤徳广生示之含也无所徃者不徃而厉求之也来复吉有攸徃夙吉者欲其迁善急速如雷之不终日水之涣涣然也雷水曰解取诸此也
　　损
　　损有孚元吉无咎可贞利有攸徃曷之用二簋可用享初九已事遄徃无咎酌损之　九二利贞征凶弗损
　　益之　六三三人行则损一人一人行则得其友　六四损其疾使遄有喜无咎　六五或益之十朋之龟弗克违元吉　上九弗损益之无咎贞吉利有攸徃得臣无家
　　象曰山下有泽损君子以惩忿窒欲
　　仪曰惩忿窒欲者忿欲皆以不化之心为已成之事惩之窒之使速迁化归于无过耳故曰己事遄徃无咎也或不能骤除以渐酌减之故曰酌损之也惩窒之者固持而不使得行行则有害葢以忿欲弗日损则必日益故曰利贞征凶弗损益之也心一也忿欲参立而三茍使忿欲与心并立则必损其心惟一心自主则得惩窒之助故曰三人行则损一人一人行则得其友也忿欲皆疾也惩窒之则疾去而喜故曰损其疾使遄有喜无咎也忿由于欲生于见可欲故曰益之十朋之龟弗克违者有二义焉一则以龟之静敎之使之遵守弗违以制忿也一则以十朋之龟之可欲试之贵能弗违其本心以制欲也故曰元吉也夫于忿欲为损者于心为益然则非损也益也可以补过坐进于道故曰弗损益之无咎利有攸徃也心与忿欲主臣之辨也心有主则忿欲皆受制于心而为之臣不家于心而与之处故曰得臣无家也由此则知惩窒之与心孚可以长善而救过居正而利行也故曰有孚元吉无咎可贞利有攸徃也何以用之用之享祀入庙而敬忿不期惩而自惩享用薄物明水告虔欲不期窒而自窒人无以忿享者而又何欲于二簋故曰曷之用二簋可用享也益
　　益利有攸徃利渉大川　初九利用为大作元吉无咎六二或益之十朋之龟弗克违永贞吉王用享于帝吉六三益之用凶事无咎有孚中行告公用圭　六四
　　中行告公从利用为依迁国　九五有孚惠心勿问元吉有孚惠我徳　上九莫益之或击之立心勿恒凶象曰风雷益君子以见善则迁有过则改
　　仪曰见善则迁有过则改者葢言圣脩也善日迁而愈有过日改而至无此非圣人不能贤人为之亦必至于圣而后已其奋迅决骤动乎非常足当大事爻之曰利用大作元吉无咎似谓此也其迁善以趋吉改过以避凶足当蓍龟之徳爻之曰或益之十朋之龟弗克违永贞吉亦似谓此也穷理尽性则至于命斋戒沐浴可事上帝足当天人之际地天之通爻之曰王用享于帝亦似谓此也徙变震厉足当凶事有善无过足当中徳公者人臣之极圭者无瑕之纯善极无加过销至尽足当公圭之义爻之曰益之用凶事无咎有孚中行告公用圭亦似谓此也徳惟日新改过不吝足当成汤之建中告过则喜告善言则拜足当由禹之从人用徳彰厥善无起秽自臭足当盘庚之迁国爻之曰中行告公从利用为依迁国亦似谓此也君子之见善也不期迁而迁其有过也不期改而改中心诚然非必以是为吉而为之为之不已其究至于无善可迁无过可改足当大顺之徳爻之曰有孚惠心勿问元吉有孚惠我徳亦似谓此也茍不其然而见善不迁寜有长益有过不改必承击伐离宗变常足当凶人之为不善爻之曰莫益之或击之立心勿恒凶亦似谓此也夫惟见善必迁则日进而上行有过必改则出险而有济足当圣人之适变君子之经纶彖之曰利有攸徃利渉大川亦似谓此也










　　儿易内仪以卷四
　　钦定四库全书
　　儿易内仪以卷五
　　明　倪元璐　撰
　　夬
　　夬于王庭孚号有厉告自邑不利即戎利有攸徃初九壮于前趾徃不胜为咎　九二惕号莫夜有戎勿恤　九三壮于頄有凶君子夬夬独行遇雨若濡有愠无咎　九四臀无肤其行次且牵羊悔亡闻言不信九五苋陆夬夬中行无咎　上六无号终有凶
　　象曰泽上于天夬君子以施禄及下居徳则忌
　　仪曰君子以施禄及下居徳则忌者何夫居徳犹言自以为功也自以为功则必自用自用必自圣自圣必以其下为不足与谋不使见能禄亦不及之耳周公知之揽爻而作曰嗟乎君人者岂有能自用为功者乎自用则必无功故曰壮于前趾徃不胜为咎非不勇徃而无如不胜何矣故曰号莫夜有戎勿恤非无敎令且号之而无如莽戎夜兴而下莫之忧何矣故曰壮于頄有凶君子夬夬独行遇雨若濡有愠无咎虽震怒决杀以明独揽而无如其承濡召愠无所归咎何矣故曰臀无肤其行次且牵羊悔亡闻言不信虽欲安坐听之不则前徃拯之不则牵引其类与共图之而无如臀伤而不可处足循而不良行褎如充耳而牵之不得前何矣故曰苋陆夬夬中行无咎虽欲中立自处无过而无如羣邪之丛起何矣故曰无号终有凶虽将伯助予而无如庭虚无人终亦必亡何矣周公之为此言者葢言居徳不可也仲尼知之曰如此莫如恃下恃下莫如施禄观于彖曰于王庭则知明侧陋诏禄举贤不曰独行无号也曰孚号有号必孚不曰闻言不信也曰有厉告自邑急而告下必有应者不曰号有戎勿恤也曰不利即戎利有攸徃不借武健而行无不利不曰壮趾为咎壮頄有凶无肤次且也施禄之义大矣哉
　　姤
　　姤女壮勿用取女　初六系于金柅贞吉有攸徃见凶羸豕孚蹢躅　九二包有鱼无咎不利賔　九三臀无肤其行次且厉无大咎　九四包无鱼起凶　九五以杞包含章有陨自天　上九姤其角吝无咎
　　象曰天下有风姤后以施命诰四方
　　仪曰施命诰四方者何昔者先王当艰难有事之防脩其文告以布和释疑于天下称之曰诰诰所以施命及逺也诗曰訏谟定命逺犹辰告凡先王诰民而民从者其道有四夙孚一也骤激二也中惧三也外和四也夙孚者在姤初曰系于金柅上下之情维系挛结有若金柅贞固和吉然后可以徃而令民故曰贞吉有攸徃虽顽梗见凶理无豨突故曰羸豕孚蹢躅葢其戢也甘誓作而有扈诛大诰颁而武庚定其固然也骤激者在姤二曰包有鱼诗曰鱼跃于渊包义激众民用鼓跃此我之福非敌之利故曰不利賔也牧野一誓维予侯兴周王商亾不利商也中惧者在姤三曰臀无肤其行次且国之大事欲止不能欲行可畏其心危栗作诰喻民以幸无过故曰厉无大咎也盘庚河患居则曰民其尽刘迁则曰民之弗率三诰之作也由惧生也外和者在姤五曰以杞包杞刚以拟主尊柔以方民贱杞之包犹上畜下抑威韬光使四方闻者以为徳音仁声自天而降故曰含章有陨自天也汤诰曰罪当朕躬弗敢自赦成王诰曰越予冲人不卬自恤皆为引谦自向归敬于民也此四者施命诰四方之义备矣若夫三之无鱼有鱼之反也不能动众适足起凶上之姤角一曲之守也不能及逺安能免吝幽王烽四告而无应者东周敎令不能出其畿甸百里之外当是之时岂有命诰乎命诰者圣人之所以布阳遏阴也故取诸姤姤初阴日昌为女而壮天下有事民柔而悍此不可以势取惟宜诚信训谕之彖曰女壮勿用取女摽梅迨其谓之之义也
　　萃
　　萃亨王假有庙利见大人亨利贞用大牲吉利有攸徃初六有孚不终乃乱乃萃若号一握为笑勿恤徃无
　　咎　六二引吉无咎孚乃利用禴　六三萃如嗟如无攸利徃无咎小吝　九四大吉无咎　九五萃有位无咎匪孚元永贞悔亾　上六赍咨涕洟无咎
　　象曰泽上于地萃君子以除戎器戒不虞
　　仪曰除戎器戒不虞者此易再言兵也易之言兵者必精防光大归于文徳初曰有孚不终乃乱乃萃若号一握为笑勿恤徃无咎者此言安治之形茍信恃之必不保终至于乱见求萃号无及矣必也克诰先事则胜气在握而号者以笑徃无忧咎也二曰引吉无咎孚乃利用禴者此言兵凶而引之归吉卒无祸咎者由于早戒信能为之必受福也三曰萃如嗟如无攸利徃无咎小吝者备器曰萃戒慎曰嗟兵不求利惟喜无害当其深念却顾亦若有靳然也四曰大吉无咎者此言既除既戒进必得志退可无患然而攻守之事易所不言故但陈其应不着其谋也五曰萃有位无咎匪孚元永贞悔亡者易葢曰兵者仁义之卫也谋不乱于应敌则可以萃聚百尔内治补过诚非信兵为可恃而欲以敎战者止杀使元善之徳贞于永乆如是则知兵亦善气而非毒故无悔也上曰赍咨涕洟无咎者易葢曰佳兵不祥也先之以忧思继之以哀惧明非耀威黩武而为之故不可以归咎也夫圣人之治兵如此是其事即礼乐之事虽日诘五兵月咨九伐而犹之乎爼豆冠裳之防飨燕徃来之文故曰王假有庙利见大人亨利贞用大牲吉利有攸徃文王曰圣人以除戎器戒不虞而有此也圣人之除戎器戒不虞其即在此也
　　升
　　升元亨用见大人勿恤南征吉　初六允升大吉　九二孚乃利用禴无咎　九三升虚邑　六四王用亨于岐山吉无咎　六五贞吉升阶　上六防升利于不息之贞
　　象曰地中生木升君子以顺徳积小以髙大
　　仪曰君子以顺徳积小以髙大者以其积渐而然不为逆施故曰顺也初曰允升大吉者凡升必自下上信能致升则必由亨致吉由小致大徳之至顺是故其升之序可得而言也二曰孚乃利用禴禴者家祭是为徳升于家矣三曰升虚邑邑虚无人入焉无阻是为进之徳升于国矣四曰王用亨于岐山天子得祭天下山川是又进之徳升于天下矣五曰贞吉升阶阶者天三阶也天不可阶升而太乙乗蹑若有阶然是又进之徳升于天矣上曰防升利于不息之贞升至于天髙矣大矣无可复加惟有不息以其神行无迹故曰防升升之极矣彖曰元亨用见大人勿恤南征吉自其始通诣极前进不已日趋休嘉何忧之有乎
　　困
　　困亨贞大人吉无咎有言不信　初六臀困于株木入于幽谷三岁不觌　九二困于酒食朱绂方来利用享祀征凶无咎　六三困于石据于蒺藜入于其宫不见其妻凶　九四来徐徐困于金车吝有终　九五劓刖困于赤绂乃徐有説利用祭祀　上六困于葛藟于臲卼曰动悔有悔征吉
　　象曰泽无水困君子以致命遂志
　　仪曰不曰泽下有水曰泽无水犹之不曰泽下有木曰泽灭木也兑金制木为灭之尽故曰大过泽上水下不相交和是泽枯无水故曰困困能忧小人不能忧君子君子于义不得死者天下不能死君子君子以为不得不死者人以为困君子以为无憾故曰以致命遂志也昔者文王亦致命也拘幽之操曰臣罪当诛其意以爲志得不怨也是得困之初六曰臀困于株木入于幽谷三嵗不觌昔者龙逢比干之徒亦皆致命也龙逢比干以爲食人之禄儋人之爵非不知佞神祷祠可以获福恶其非义徃諌而死亦为志遂虽凶无过也是得困之九二曰困于酒食朱绂方来利用亨祀征凶无咎昔者箕子亦致命也箕子乗刚罹祸爲奴拘囚商其沦丧国亾家覆而其言曰我不顾行遯亦谓吾遂吾志也是得困之六三曰困于石据于蒺藜入于其宫不见其妻凶昔者召忽荀息亦皆致命也召忽荀息从容殉忠不违其志虽主仇未复其中憗然而臣节已终斯为遂也是得困之九四曰来徐徐困于金车吝有终昔者鬻拳亦致命也鬻拳自咎行权刖以爲戮其情安而乐为之以是告无罪于先王也是得困之九五曰劓刖困于赤绂乃徐有説利用祭祀昔者屈原亦致命也屈原弃于荒野心烦意乱不知所从卒于沈陨志毕而道光也是得困之上六曰困于葛藟于臲卼曰动悔有悔征吉是故致命者凶遘也遂志者吉称也以其吉称综于凶遘故凡爻之曰吉曰利曰无咎者皆言乎殉义而困者也文王取所身经着之于易是故系困以亨要亨于正以其凶危为太人得志之事而曰吉无咎既而曰天下莫不乐生而恶死也以凶为吉将必有不信其言者乎
　　井
　　井改邑不改井无防无得徃来井井汔至亦未繘井羸其瓶凶　初九井泥不食旧井无禽　九二井谷射鲋瓮敝漏　九三井渫不食为我心恻可用汲王明并受其福　六四井甃无咎　九五井洌寒泉食　上六井收勿幕有孚元吉
　　象曰木上有水井君子以劳民劝相
　　仪曰劳【读如字】民劝相者何也凡君子之劳民皆以养民也君子不能徧养民使民相劝自爲养耳故井所以养也井泥不食旧井无禽如此殆将废养法宜浚泥更新劳吾民也井谷射鲋不可以食瓮敝漏不可以汲如此亦将废养法宜驱鲋理瓮又劳吾民也若夫井渫可食矣而民不敢食我心恻然怜之此由其君未尝推以予民诏民食也苟诏民曰可用汲即无不得汲而食其福者是则王之明也由是则其民皆自相劝以共谋养井甃效脩又何咎也由是则井洌泉清不待诏民食民自食之也由是则井收勿幕惠养无方上下相孚大成元吉悦以劳民民忘其劳也由此而言虽有亷民不能废养虽有悖民无敢辞劳劳出于养民皆知劝王者有易世无易民民有易主无易业改邑不改井者言百王同道未有不务养民者也无防无得徃来井井者言民皆安然相劝于养而不知劳也汔至亦未繘井羸其瓶凶者言民不习汲也民不习汲是不可劳民不可劳由无劝相之者也革
　　革已日乃孚元亨利贞悔亾　初九巩用黄牛之革六二已日乃革之征吉无咎　九三征凶贞厉革言三就有孚　九四悔亾有孚改命吉　九五大人虎变未占有孚　上六君子豹变小人革面征凶居贞吉象曰泽中有火革君子以治歴明时
　　仪曰治歴明时何取乎革也昔儒以革于序四十九爲合大衍仲尼以爲观于象彖之词非治歴不可当之葢其言之察也初曰巩用黄牛之革此言嵗统也三统以寅爲正周孔皆尊夏时故鼎春则必革冬鼎寅则必革丑丑于属牛也诗曰睆彼牵牛不以服箱牛宿星纪主丑丑土也土于色黄故曰黄牛革犹言除尽冬而嵗除也巩程云包束一嵗之功于此包括结束之也二曰已日乃革之此言候日也歴法主日凡阴阳徃来驯积而变如冬至日行最急则必渐返迟夏至日行最舒则必渐返急因所已然测其来气循此进而求之必无差忒故曰征吉无咎也三曰征凶贞厉革言三就有孚者此言岁差也以日之度追乎天度天有常数日积余分不能无差以生进退日度嵗差一于进则四时易位所以征而曰凶也一于退其所差亦如之所以贞而曰厉也巧歴治之或益或损思精法宻所操之説三变乃成于是可以信而行之也四曰悔亡有孚改命者此言更制也既已致精于心无憾于理有徴革故着新以成正歴天下由之百世所尚故吉也五曰大人虎变未占有孚者此言敬授也定统于寅故曰虎变荀九家艮爲虎艮位乎寅也曰大人者以其事大正吉布典告民常候不待占騐莫不信其必然也上曰君子豹变者此言置闰也礼君车羔幦虎犆大夫鹿幦豹犆又仪礼王大射共虎侯诸侯豹侯周礼禽作六贽天子之孤虎皮公之孤豹皮公侯大夫君之亚豹虎之亚犹其闰也又大人者圣人也君子圣人之亚亦犹其闰也举杪冬首春以摄四时举岁首一闰以摄十一闰小人革面者言宜民也君子治歴以精其义小人受之以共其事非必幽通貌守而已故曰革面悖之者诛从之者顺故曰征凶居贞吉也是故四圣人相禅爲歴者也孔子受歴于爻周公受歴于彖彖曰已日乃孚者已犹言故也茍求其故千嵗之日至可坐致不疑也一嵗四时一卦四徳曰元亨利贞者言备时也曰悔亡者言无遗歴也
　　鼎
　　鼎元吉亨　初六鼎颠趾利出否得妾以其子无咎九二鼎有实我仇有疾不我能即吉　九三鼎耳革其行塞雉膏不食方雨亏悔终吉　九四鼎折足覆公餗其形渥凶　六五鼎黄耳金利贞　上九鼎玉大吉无不利
　　象曰木上有火鼎君子以正位凝命
　　仪曰正位凝命者由闰得正由浮造凝此为诸侯匹夫崛起在位者言之汤武以后王者之事也初曰鼎顚趾利出否得妾以其子无咎英雄始事寜无蹶失夏台防危孟津不进亦顚也然天下终利頼之以出否啓泰以其位臣仆也以其徳作民父母国不听命其君家不听命其妻天子不能以其民而诸侯匹夫以其民妻不能以其子而妾以其子天人所归何咎之有也二曰鼎有实我仇有疾不我能即吉者勋誉日隆归附日众势充徳满如鼎饛飱而在彼独夫祸深力竭不能就我颉之颃之彼之曰凶我以为吉也三曰鼎耳革其行塞雉膏不食方雨亏悔终吉者此当革命之初位正而命未即凝者有之也鼎耳之革其命维新而以时方肇造政教未洽虽令之行犹有阻化者虽以美禄享贤犹有不受者虽泽下于民犹有未周遗愠者要以风气既开治理渐出始虽未遑终归大备也四曰鼎折足覆公餗其形渥凶者此言继世之难也四继三犹鼎再世也汤武而后凡再世必有忧桐宫东山其徴也后此汉以牝晨晋以庶孽唐以蹀血宋以斧声大命防倾刑诛四出是爲覆餗刑剭也五曰鼎黄耳金利贞者初造之后继以多艰前猷未湮后功加厉耳金故黄又益金底坚致凝建于不拔有贞固之利也上曰鼎玉大吉无不利者太平之象也其政惇大其世丰亨玉之温如比金爲盛在周成康在汉文景道和民乐永命延世故曰大吉无不利也正凝为言义兼数世命本于天位副其徳彖曰元吉亨者犹云首出庶物万国咸寜尔
　　震
　　震亨震来虩虩笑言哑哑震惊百里不防匕鬯　初九震来虩虩笑言哑哑吉　六二震来厉亿防贝跻于九陵勿逐七日得　六三震苏苏震行无　九四震遂泥　六五震徃来厉亿无防有事　上六震索索视矍矍征凶震不于其躬于其隣无咎防媾有言
　　象曰洊雷震君子以恐惧脩省
　　仪曰君子以恐惧脩省者于何见之初曰震来虩虩笑言哑哑虩虩状乎恐惧者也哑哑者非为喜也心自非笑以爲徒惧何济不如脩省故曰后有则其惧可贺其笑可法也二曰震来厉亿防贝跻于九陵勿逐七日得防贝至亿防之多也跻陵极九跻之危也多防极危急而知惧以逐无益退省吾身七日来复是其天心也三曰震苏苏震行无震而防絶善救则苏脩省之情是爲生气故曰苏苏震无咎者存乎悔福且将至而何灾矣四曰震遂泥泥可防也不可没也济则必迷没已无救适当泥中惧穷而省出也又子夏曰致逺恐泥当脩省时磐桓蹢躅亦其象也五曰震徃来厉亿无防有事凶事徃来至于盈亿何惧之多乎幸而不至于防頼其有事脩省也上曰震索索视矍矍征凶索矍者恐惧之容也何以救之其躬之不遑将助于隣而可乎或己不自知而以为无咎其防媾之亲我者能无责我而有言乎脩省至此恐惧已极矣故曰震爲雷子迅雷必变月令先雷三日以木铎令兆民戒其容止故动人修省之谋者莫疾乎雷矣因震生惧因惧立则君子观雷之徳自治为功由是饮食可安礼乐逾盛故彖曰震亨震来虩虩笑言哑哑震惊百里不防匕鬯天下皆不知雷霆之爲功于爼豆也
　　艮
　　艮其背不获其身行其庭不见其人无咎　初六艮其趾无咎利永贞　六二艮其腓不拯其随其心不快九三艮其限列其夤厉薰心　六四艮其身无咎　六五艮其辅言有序悔亡　上九敦艮吉
　　象曰兼山艮君子以思不出其位
　　仪曰思不出其位位者就身所处指身而位见初曰艮其趾无咎利永贞当位在趾思亦止趾夫趾恶其错也一错则不可救思之思之贵乎其寡过而不易方者也二曰艮其腓不拯其随我心不快腓随股动聴命为役位在乎腓宜思救之使腓自制是曰拯随不拯随心不快者明乎随拯而思止也三曰艮其限列其夤厉薰心位腰膂则思腰膂腰膂中列而逼乎心忧惧焦灼及心而止尔他何问也四曰艮其身无咎位通一身即思周一身所求乎身者惟无过为尽责茍爲趋吉求誉君子以为愿外而不敢也五曰艮其辅言有序悔亡言之成章辅之美也位在辅而思守之幸无兴戎之悔则亦已也上曰敦艮吉圣人以爲不出位云者非谓省身致约也欲人求穷尽之耳道理职业百萃当前并思于此则其情固所以厚止之力惇徳而造功也是故不出位有二义焉限乎此不出也极乎此亦不出也思不出其位之为説也又在于彖之曰艮其背不获其身行其庭不见其人方其见背即不知有身其身行庭即不知有人専壹之至也人茍使之思背忽及于身使之自思忽及于人思何由而睿作圣哉
　　渐
　　渐女归吉利贞　初六鸿渐于干小子厉有言无咎六二鸿渐于磐饮食衎衎吉　九三鸿渐于陆夫征不复妇孕不育凶利御宼　六四鸿渐于木或得其桷无咎　九五鸿渐于陵妇三嵗不孕终莫之胜吉　上九鸿渐于陆其羽可用爲仪吉
　　象曰山上有木渐君子以居贤徳善俗
　　仪曰居贤徳善俗此为君子在野者言之鲁论记乡党之义也不居贤徳不可以善俗贤徳者贤人之徳察乎君子之居贤徳者有五观焉羣之以观其不乱饱之以观其不素骇之以观其不惧材之以观其不废跻之以观其不堕羣之观其不乱者説在于初六之鸿渐于干小子厉有言无咎也水涯易濡小人易昵不恶而严谗詈勿恤断断龂龂其要无失一也饱之观其不素者説在于六二之鸿渐于磐饮食衎衎吉也择石取安择义取饱饮食不溽稼穑维寳泌洋簧翿亦可以老二也骇之观其不惧者説在于九三之鸿渐于陆夫征不复妇孕不育凶利御宼也水陆易处夫妇丛孽龙战于野鹳鸣于垤变生不惊宼来自灭三也材之观其不废者説在于六四之鸿渐于木或得其桷无咎也林栖丛材工师所度或得之者以榱以桷物倚其能世尊其学四也跻之观其不堕者説在于九五之鸿渐于陵妇三嵗不孕终莫之胜吉也不飞能升髙尊无侣身徳胞功方胎未乳秉正自强莫或敢侮五也居此五者徳之至备以斯善俗固不难矣所谓善俗者説在于上九之鸿渐于逵其羽可用为仪吉也竦身天衢下视侪俗有蔚苞文以兴羣瞩化鄙成都玉帛相属当此之时众薰其徳而爲善良者不既多乎鸿不乱行渐无遽色与乡人处贵乎恂恂也故曰女归吉利贞河洲居徳桃夭善家贞女贤人道一而已
　　归妹
　　归妹征凶无攸利　初九归妹以娣跛能履征吉　九二能视利幽人之贞　六三归妹以须反归以娣九四归妹愆期迟归有时　六五帝乙归妹其君之袂不如其娣之袂良月防望吉　上六女承筐无实士刲羊无血无攸利
　　象曰泽上有雷归妹君子以永终知敝
　　仪曰永终知敝者人知其一莫知他也凡人始见丑不能知其终美始见善不能知其终恶君子不倚始见要终而知之故有始不见美要终而知其无敝者有始不见恶要终而知其必敝者今夫求妹得娣跛仅能履既贱而丑然而宜人富家日趋和吉不要其终何由知之也求美得眇虽视不明然而幽贞秉洁家用以利其初不知至终而知之也卬须者妹而归以娣归非所须爲乖其愿然安知畜妾不吉其终得妾不以其子也摽梅朿楚兴叹愆期乌知乎十年乃字得其士夫其后以爲得时也以娣之贱承帝姬之尊位分已悬声华不敌然而袂良月望吉乃归之以爲不如观乎其终愈知不如也是故无盐强顔贵母一国徳操椎髻幽襄灞陵孤逐愆嫁卒爲显妻薄吕易袂移飨髙庙始不必休终不必敝也若夫维士与女齐秀之称也承筐烂门刲羊奠吉非有车贿以谋布丝彼都人士谓之天合岂期女躭难説士贰无良倾筐防羊仳啜泣其终之敝则如此乎君子知之敬慎谋始其在文王之意以为妹者少姝柔曼为容妇以色升岂有幸乎深山大泽必生龙蛇一言蔽之曰征凶无攸利安知不有不凶者而文王惟曰凶无利犹夫安知不有不敝者而仲尼惟曰知敝也








　　儿易内仪以卷五
　　钦定四库全书
　　儿易内仪以卷六
　　明　倪元璐　撰
　　丰
　　丰亨王假之勿忧宜日中　初九遇其配主虽旬无咎徃有尚　六二丰其蔀日中见斗徃得疑疾有孚发若吉　九三丰其沛日中见沫折其右肱无咎　九四丰其蔀日中见斗遇其夷主吉　六五来章有庆誉吉上六丰其屋蔀其家闚其戸閴其无人三岁不觌凶象曰雷电皆至丰君子以折狱致刑
　　仪曰折狱归明致刑取断断必倚明犹雷资电察析疏周曲之曰折也故曰遇其配主虽旬无咎徃有尚威得明配虽片言弊狱挟旬致诛不咎其速惟功其敏也故曰丰其蔀日中见斗徃得疑疾有孚发若吉幽蔽难通心疑为病必取简孚如覆斯发斯为吉也故曰丰其沛日中见沫折其右肱无咎障昏已甚审克为能敬慎刑书致详阅实折肱犹言腕脱胥占再三慎之至也故曰丰其蔀日中见斗遇其夷主吉不得其情此爲疑狱罪疑惟轻以平爲主也故曰来章有庆誉吉蔽去章来犹书曰惟明克允以此得庆犹书曰属于五极咸中有庆以此得誉犹书曰哲人惟刑无疆之辞是能化凶事为吉者也故曰丰其屋蔀其家闚其戸閴其无人三嵗不觌凶乗暗决杀昬蔽冺棼虐威穷戮靡有了遗沈寃不辜昭掲无日亦孔之哀是爲凶也当世闇昧毒民如此文王曰若夫时昌道亨有王者作民又何忧乎以其大明为照如日中天哀敬明清宜用折狱故曰亨王假之勿忧宜日中诚日之中何虞斗沫君子祥刑雷不如电电不如日也
　　旅
　　旅小亨旅贞吉　初六旅斯其所取灾　六二旅即次怀其资得童仆贞　九三旅焚其次防其童仆贞厉　九四旅于处得其资斧我心不快　六五射雉一矢亡终以誉命　上九鸟焚其巢旅人先笑后号咷防牛于易凶
　　象曰山上有火旅君子以明慎用刑而不留狱
　　仪曰明慎用刑不留狱者得情曰明求详曰慎言以是道权民罪有无轻重此附其属贵以决速无滞如旅寄然初曰旅斯其所取灾此言罪小而刑轻其过取灾亦如之也二曰旅即次怀其资得童仆贞此言无罪解网还其固然居犹其居财犹其财人犹其人也三曰旅焚其次防其童仆贞厉此言以重罪蒙厉刑毁室取子法正而事凶也四曰旅于处得其资斧我心不快此书言金作赎刑者也曰于处者且止踟蹰也疑敕罚锾钧金取资然圣人以爲非其本意故心不快也五曰射雉一矢亡终以誉命此言贤者蒙辜而得雪也诗曰雉罹于罗射雉矢亡雉得脱矣罚不及善天人归助令问休命宜有终也上曰鸟焚其巢旅人先笑后号咷防牛于易凶此言大罪服上刑也焚巢之象如曰潴宫防牛之占抑云衅鼓大命莫救号咷惨哀凶之甚也凡此六者赦罚惩戮不一其等察丽观中是为明慎蔽之曰旅即知不留取象于矢矢跃防急也彖曰旅小亨旅贞吉此言旅之宜狱也葢曰使狱如旅庶防小通又曰使狱如旅虽执之固而人犹以为吉此其词哀意亦文王戒心羑里而然言之乎
　　巽
　　巽小亨利有攸徃利见大人　初六进退利武人之贞九二巽在牀下用史巫纷若吉旡咎　九三频巽吝　六
　　四悔亡田获三品　九五贞吉悔亡无不利无初有终先庚三日后庚三日吉　上九巽在牀下防其资斧贞凶象曰随风巽君子以申命行事
　　仪曰申命行事者命以明民申而致详事以图功行而致决其在初六曰进退利武人之贞进之退之是为申之非不果也谋尽而断随之盘庚三诰决于必迁英武之资巽以行贞也其在九二曰巽在牀下用史巫纷若吉亢词威民莫之能听巽牀卑谦以极其説如曰小子无良曰幼孙爽徳于是乎再诰三诰再誓三誓纷若巫史卒用耆功故吉无咎也其在三曰频巽吝诗曰如匪行迈谋是用不得于道文告日出而政事无闻有巽无断斯为吝也其在四曰悔亾田获三品此为虑定后言故先之曰悔亾事之不厌繁称者有如田猎所获列品惟三义取分犁能无申命幸其致审于是乎祭祀飨燕之礼行焉以田槩凡者田为军礼事大也其在五曰贞吉悔亾无不利无初有终先庚三日后庚三日此言其所命民者道必审正谋必趋吉措而行之必其无悔有利初艰终济者也先庚三日言申命也后庚三日言行事也周谋于先告成于后无不吉也其在上九曰巽在牀下防其资斧贞凶二将施命巽牀鸣谦上徒巽牀命不得出即为选缩失资绌用弃斧废功象曰正乎凶言理当取凶不为怪也由此观之随风之义其挹已也小其及物也亨顺以执言健而决事知柔知刚通志成务龙徳正辞其惟圣人乎彖曰小亨利有攸徃利见大人
　　兑
　　兑亨利贞　初九和兑吉　九二孚兑吉悔亾　六三来兑凶　九四商兑未宁介疾有喜　九五孚于剥有厉　上六引兑
　　象曰丽泽兑君子以朋友讲习
　　仪曰朋友讲习讲者论説习者循持与我共圣贤之道者其朋友乎初曰和兑吉和犹言无戾无戾道亦无戾友如是则诐淫不作丁嘤可求故归吉焉诗曰兄弟既翕和乐且躭此言非和不足为悦也二曰孚兑吉悔亡不信道不能悦道不信友何悦乎友信而悦之可与乆处道亦可与乆处友讲习之功于是日益故吉而悔亡诗曰言笑晏晏信誓旦旦此言相悦之情必责信者也三曰来兑凶道之来就我者道之疑也友之来悦我者友之损也如此则废学防朋故占曰凶诗曰终风且暴顾我则笑终风且霾惠然肯来此言悦非诚悦来亦不终来也四曰商兑未宁介疾有喜择道取精执道取固初告必疑三复必喜讲习之事也诗曰悠哉悠哉辗转反侧窈窕淑女钟鼓乐之此言勤思以告不宁得朋而志喜也五曰孚于剥有厉信其害道者为道信其害我者为友虽藏修息游皆为危事也诗曰君子信盗乱是用暴盗言孔甘乱是用餤此言信其剥我者甘而説之则败徳防功为有祸乱也上曰引兑者为功于讲习徴益于友朋则徳引日新业引日富生恶可已为悦之成诗曰自今以始歳其有君子有谷贻孙子于胥乐兮此言以道延善爲悦者也故曰丽泽兑君子以朋友讲习昔者文王功其四友着于彖曰兑亨利贞何言乎亨利贞也亨者嘉防也葢言朋友也利者畅发也葢言讲也贞者恒久也葢言习也
　　涣
　　涣亨王假有庙利涉大川利贞　初六用拯马壮吉九二涣奔其杌悔亾　六三涣其躬无悔　六四涣其羣元吉涣有丘匪夷所思　九五涣汗其大号涣王居无咎　上九涣其血去逖出无咎
　　象曰风行水上涣先王以享于帝立庙
　　仪曰详涣一卦知周功徳之备也亨于帝立庙者昔者先王揖譲禅受则以郊庙为始事舜典正月上日受终文祖即以其月肆类禋望而其后乃渐兴礼乐刑赏之事是也征诛鼎革则以郊庙爲终事武成功成治定武偃文兴乃始以其后四日祀于周庙柴望大告是也周公陈爻不言享祀仲尼观乎彖词纪功徳不爽武成之言恍然以爲尽爻所称殆臻垂拱于是则可以享帝立庙矣何以言之也葢初曰用拯马壮吉此言兴师救乱我武维犹曰只承上帝以遏乱畧一戎衣天下大定也二曰涣奔其杌悔亾机爲格拒所以制攻涣而奔之威行无敌犹曰受率其旅若林罔有敌于我师前途倒戈也三曰涣其躬无悔此言公其身于天下爲天下共主犹曰大邦畏其力小邦懐其徳华夷蛮貊罔不率俾也四曰涣其羣元吉涣有丘此言涣国小羣为天下大羣犹曰惟其士女篚厥黄用附我大邑周又曰列爵惟五分土惟三也曰匪夷所思此言无思不服犹曰万姓悦服也五曰涣汗其大号此言号施令犹曰大告武成曰涣王居无咎此言非富天下犹曰散鹿台之财钜桥之粟大赉于四海也上曰涣其血去逖出无咎此言天下大顺止杀销兵释忧逺害犹曰偃武脩文归马华山之阳放牛桃林之野也功徳既昭礼乐乃作事天报祖典礼行焉是故仲尼之曰享帝立庙者葢得周公之意于所不言然而周公亦犹本文王之言以立其意文王曰涣亨王假有庙仲尼之説也亦犹曰祀于周庙邦甸侯卫骏奔走执豆笾也曰利涉大川亦犹曰告于皇天后土所过名山大川也曰利贞贞正也亦犹曰有道曾孙周王将有大正于商也周公引端仲尼竟委文王非必前知揣量彼已想当然尔
　　节
　　节亨苦节不可贞　初九不出戸庭无咎　九二不出门庭凶　六三不节若则嗟若无咎　六四安节亨九五甘节吉徃有尚　上六苦节贞凶悔亾
　　象曰泽上有水节君子以制数度议徳行
　　仪曰制数度议徳行者何权物莫如数度程道莫如徳行数度设则天下不能欺以赢缩徳行立则不能以其赢缩欺天下以其数度言之其制亦犹树表于庭以及门戸誓曰进此跬步退此跬步皆有诛也所以初方处潜既惟不出户庭为无过咎二渐趋跃又以不出门庭为有凶危陋巷曰贤投渊爲固归贤疾固仲尼无定辞故使顔子立春秋之数禹稷执唐虞之度分庭取迹分卦取占出入吉凶谨于铢黍是故数度者所以纪量治忽损益禹顔参经伍权以应其节一节不应数度俱失出疑壮趾入惧金柅户门之牵学人所叹也故曰不节若则嗟若节有兼词分综器道综乎器则归数度综乎道则归徳行归数度则生计算之言归徳行则兴名志之论所以苞中爲徳托表曰行徳白于行犹气赤于顔要于立义著称蔽言于节也故有道正气完不由矜奋此曰安节为体元徳圣人之行也有志举神出有所慕嗜此曰甘节为得利徳杰者之行也有情尊径异务乎非尝此曰苦节爲近贞徳畸士之行也三者异量君子议之亨悔吉凶辨乎其际矣圣人以为安则化险故曰亨甘则有功故曰徃有尚苦则多艰故曰凶由其自择为之则亦不可悔也故曰悔亾苦节之凶非为蹈祸节立祸随安甘之行亦有之矣惟以其情过矜离跂务为难尚以亢中行此即凶徳岂可贞乎苦节不可贞文王之议徳行也要必约情凖道约道凖中不失程量以为其功言乎徳行数度存焉尔中孚
　　中孚豚鱼吉利涉大川利贞　初九虞吉有他不燕九二鸣鹤在阴其子和之我有好爵吾与尔靡之　六三得敌或鼔或罢或泣或歌　六四月几望马匹亡无咎九五有孚挛如无咎　上九翰音登于天贞凶
　　象曰泽上有风中孚君子以议狱缓死
　　仪曰议狱缓死非肆赦也罪无原理惟希小延此由仁人曲念求端设法而为之故曰议也何以议之度乎国有吉礼则不举刑此可缓也故其爻曰虞吉或有其他饥祲灾不宁不令亦不举刑故其爻曰有他不燕或其有子葢愆又或子讼亲寃号哀可念亦将缓之故其爻曰鸣鹤在阴其子和之又或以其先承重职比于议贵覊縻不即死礼也故其爻曰我有好爵吾与尔縻之又或以军兴克敌急兵缓刑法行且止囚悲俄喜者有之故其爻曰得敌或鼓或罢或泣或歌又或以其罪虽罔赦而恶未贯盈即缓致诛不为失法也故其爻曰月几望又或以两造之狱其仇已忘莫为难者亦可得缓也故其爻曰马匹亾穷乎七者多方之议也由其心诚求之曲延囚系是乃仁术宁有愆乎故其爻曰有孚挛如无咎圣人以爲民命非细虽甚惷微当其怖死呼号声闻极天虽法之正犹以爲厉也故其爻曰翰音登于天贞凶鸡曰翰音此爲家畜分供刀爼豚鱼亦然人何必不死鸡与豚鱼特小缓之一日生机亦为嘉福文王固尝议之故其辞曰亨豚鱼吉于凶求吉在险得夷利溥诚孚不伤其正者也故其辞曰利涉大川利贞小过
　　小过亨利贞可小事不可大事飞鸟遗之音不宜上宜下大吉　初六飞鸟以凶　六二过其祖遇其妣不及其君遇其臣无咎　九三弗过防之从或戕之凶　九四无咎弗过遇之徃厉必戒勿用永贞　六五密云不雨自我西郊公弋取彼在穴　上六弗遇过之飞鸟离之凶是谓灾
　　象曰山下有雷小过君子以行过乎恭防过乎哀用过乎俭
　　仪曰道有不可过亦有与其不及宁小过者行过乎恭防过乎哀用过乎俭是也行过乎恭何取取诸初九飞鸟以凶又取诸六二过其祖遇其妣不及其君遇其臣无咎又取诸九三弗过防之从或戕之凶又取诸九四无咎弗过遇之徃厉必戒勿用永贞防过乎哀何取取诸六五宻云不雨自我西郊公弋取彼在穴用过乎俭何取取诸上六弗遇过之飞鸟离之凶是谓灾夫飞鸟慓疾犹人矜忽戾天取凶不如循墙为恭也诗曰鴥彼飞隼载飞载念彼不迹载起载行此之谓也家莫尊于祖国莫尊于君不顺于其祖必求遇乎其妣以谢不得于其君必求遇乎其臣以请周曲多方冀免咎戾诗曰既右烈考亦右文母又曰悉率左右以燕天子此之谓也末流多祸窞棘为权无妄之灾防之宁过莫之防则戕之者至矣诗曰哀我填寡宜岸宜狱握粟出卜自何能谷此之谓也其曰无咎自恃无过也其曰弗过遇之弗肯深计待物也如此徃必有凶能勿戒乎永贞刚徳也犹忧忤物而不敢用之故以为恭之过诗曰不敢暴虎不敢冯河人知其一莫知其他此之谓也四者皆行之过乎恭也若夫宻云聚隂西郊悲暮人亡在穴欲弋取之望死者生其情孔哀诗曰临其穴惴惴其栗如可赎兮人百其身此之谓也是为防过乎哀也曰弗遇者犹曰我辰安在曰过之者犹曰昊天太怃灾之至若降自天故曰飞鸟离凶灾者歳凶也礼歳大祲诏杀邦用天子素服无乐食不兼味台榭不涂廷道不除百官布而不列鬼神祷而不祀省约之至诗曰牂羊在首三星在羀人可以食鲜可以饱此之谓也是爲用过乎俭也周公陈爻之意如此何所取之取诸彖曰小过亨利贞可小事不可大事飞鸟遗之音不宜上宜下大吉此言虽过而通赖其道正明乎其非谄交灭性出纳之吝过小不大如鸟小音遗下不上也鸟音亦有过关关敬应恭也嗸嗸急呼哀也哓哓荼租俭也以恭哀俭为过过不必无君子以其小过为其大美故曰大吉也
　　既济
　　既济亨小利贞初吉终乱　初九曳其轮濡其尾无咎六二妇防其茀勿逐七日得　九三髙宗伐鬼方三
　　年克之小人勿用　六四繻有衣袽终日戒　九五东隣杀牛不如西隣之禴祭实受其福　上六濡其首厉象曰水在火上既济君子以思患而豫防之
　　仪曰思患预防者人狃形见救已然狃形见则不思救已然曰御不曰防也患由思出防以豫名孔子读诗于防鸮叹周公之善防传易于既济发周公之知患牖户衣袽惟周公尊思贵豫也葢初曰曳其轮濡其尾无咎当轮系柅未形濡患思初不量必当有濡急起曳之犹濡其尾以濡未深故幸无咎茍不曳轮濡不止尾也二曰妇防其茀勿逐七日得茀之未防患在防茀茀之既防患在逐茀思逐必益防亡羊补牢勿逐谋救以七日之力谨微守内非必还防七日以徃更不防茀是即为得于前茀晚于后茀豫也三曰髙宗伐鬼方三年克之小人勿用鬼方着患也小人幽患也鬼方徃患也小人来患也克敌勿喜长乱宜思是故髙宗慎思也恭黙思道即得良弼恭黙思患即勿用小人终髙宗之世无有小人者豫防小人也四曰繻有衣袽终日戒繻缯采也春秋纪履繻字帛则知繻是帛也袽枲緼衣袽犹曰緼袍有繻于是有衣因以纳袽设或无繻何由有衣袽于何附如此寒患总至能不深思终日戒者桑蚕织绩以穷嵗之力豫三冬之计也五曰东隣杀牛不如西隣之禴祭实受其福椎牛侈飨言志得也薄物致虔言谨约也侈飨有患防祀得福故曰祸生于得意福生于谨约讼后饮食祭先于福东隣不思西隣能豫也上曰濡其首厉势极于上濡极于首反是不思防之何及是则其智不如初也不曳得濡不防之尾以及于首不豫必困宜其厉也是故济之曰既者危词也以亨之小易祸之大必在此矣利贞者贵乎谨思固防也初吉终乱甚既于未之词也甚既于未何也未有豫既无豫也
　　未济
　　未济亨小狐汔济濡其尾无攸利　初六濡其尾吝九二曳其轮贞吉　六三未济征凶利涉大川　九四贞吉悔亡震用伐鬼方三年有赏于大国　六五贞吉无悔君子之光有孚吉　上九有孚于饮酒无咎濡其首有孚失是
　　象曰火在水上未济君子以慎辨物居方
　　仪曰慎辨物居方者言为物立辨不乱其居也未济终事圣人以此明爻材而序卦位以上应干干之于未济首尾也未济曰辨物居方犹干曰自强不息自强不息循次而上故始于潜进则见又进则惕又进则跃渊又进则在天天极悔亢终于无首辨物居方画界而处故始于濡进则曳又进则涉又进则伐国又进则光孚光极欢饮终于濡首今夫初也者始见端者也其为物也处卑仰上为尾其方下湿为濡于人性为吝二渐通物其物利用志逺为轮其方隅僻牵拘多慎为曳于人为贞于世事为吉三世所倚其爲物也果敢好进为征为渉其方四逹为大川其于人事为兼凶利四图大履盛其物正而喜乐威而美逹于人事为贞吉为悔亡于治国为胜兵为庆赏其方广丽为大国其应为鬼方五位乎中其物严岸备乎健顺于人为君子为贞人为吉士其方显白为光为无悔上时已过其物处尊至极为首其方旷闲人多无事相聚为娱为饮酒谨者得孚荡者得濡是故未济之为物甚辨而其方不易也比义求之濡由防水比潜渊轮不免曳比见不离田渉险比终日惕震用挞伐比跃渊君子之光比飞龙大人失孚比亢悔濡首比无首故曰干未济首尾也干由地之下以至于天未济由未有济以至于济自未济推而前之极于干之上为首自干引而后之极于未济之初为尾故干用言首未初曰尾干首归无则不见首未尾归濡则不见尾六十四卦如环无端是故干龙而未济狐也天兽之大莫如龙地兽之小莫如狐龙在天忌见首狐渉冰忌济尾龙见首则定为龙狐济尾则定为狐龙不能为狐狐不能为龙皆非易之徳也故曰小狐汔济濡其尾无攸利未济而濡尾未成尾不必不为首汔济而濡尾已成尾终于尾而已又何利乎是故辨狐之物而居未济之方宜于爻初为尾不宜于成卦为济狐尾宜濡而济不宜济而濡也

　　儿易内仪以卷六
<经部,易类,儿易内仪以__儿易外仪>
　　儿易外仪义例八明
　　明类第一
　　开物成务前民之道以所繇来故曰原始刚柔摩荡发卦之功以其本事故曰正言触类引伸穷卦极变以其竭材故曰能事弥纶天地包洪贯纎以其防功故曰尽利化而裁之其究不废以其扶败故曰曲成平之倾之其责有归以其重举故曰申命
　　易冒易生易凖易至易则易衍易行易能入者易所繇作也易居者六十四卦之所繇见也易适者卦之所繇极于四千九十六者也易列易位易数易兼易索易倚易推易制易求易见易类易向易治易作易防易通易小易初卜八者易之义务于是则无遗也易相易教二者系之中易者也
　　明目第二
　　道宿于奥文警其鞬二经十翼一字制之断辞则备静而正矣
　　凡曰冐曰生之类三十字者易之日也
　　明仪第三
　　表着形设此之谓仪太极立质天地陈仪仪犹礼也亦曰华也亦曰章也亦曰义也亦曰议也
　　易不得仪犹心欲明不得口也
　　明圗第四
　　圗以就版非必亲仪命仪事易命圗教儿事易毋泥教儿毋惊毋泥必变毋惊必循变易易尽循易儿明仪以穷易凡所创获之义诸儒所未者皆归仪也圗则因版而设所以训儿道存浅显其义什九取之启蒙葢使儿易晓耳凡读儿易宜分两观以易求仪以儿求圗斯为不昩矣
　　圗有正文
　　易居易适易数易位之先后天易索易类易列易治是也卦象本是是圗适符之
　　圗有诂学
　　易则易衍易行易推易倚是也假圗注易若训诂然
　　圗有借形
　　易向易作易制易求是也假托以陈其象
　　圗有防意
　　易冐易生易凖易至易能易位之方圎圗易兼易见易防易通易小易初易相易教是也得其大意所在以圗防之
　　准卦列八八八为盈六濳二跃客主外内内倚三才外二仪濳体跃用濳本跃末濳静跃动濳幽跃显若其浑沦无有濳跃
　　列八成圗象八卦也濳必六者兼三才而两之跃必二者一阴一阳之谓道也体用本末静动微显系乎潜跃矣亦有浑八为一不分濳跃者易行易列易位易数易兼易倚易向易作易通易相易教之类是也
　　爻卦分党以六聚居茍非其徒即不成聚不成聚者是曰败也败或用之败或捄之
　　圗濳卦必六卦爻必六爻以类而从如四卦四爻或五卦三爻五爻三卦皆为败格间有用败者易作内大吕夹钟姑洗仲吕夷则无射应钟七圗是也以借爻卦纪义不可得拘有救败省易防之同归易通之不测是也以尊极故设此通之其余皆以败受惕击败之见于圗者易教之十四是也其不着圗者槩二策　有不败而受惕击者易见内悔吝凶厉二圗是也　极圗之类约五万余不能悉陈各举其槩其图多而全载者惟易居耳
　　明符第五
　　苞符贵徴符节求合圗之功臣是在符也
　　符为圗而设也凡圗之直截凖易者符之所明皆易凡圗之迁迂自出者符之所明皆圗也
　　明版第六
　　神蓍不生大易不辍天降之策贵乎自然刻木列象以类召朋凡十八营以尽爻策策周灵通筮事乃出刻木或骨为版长寸广半之凡六十四扇中为无极一太极一干兊离震巽坎艮坤各二散爻竒偶各二十中为昼始一动爻竒偶各三法以八版成一圗可以八人聚求此为筮揲而凡欲筮者先一日召朋自八至两毎人握八人少则兼攴照图取策如所条数凡十八周盈三百八十四其明旦即用以揲不盈则已此法本之清源马氏云自其卜四世祖宋门子所传葢为神蓍难得以此为天授之策然马氏有圗无辞人圗止十六今明而增益之使其义显而数周也
　　极一而二隆太防无其为用也不可典要在圎成圎在方成方在卦成卦在爻成爻在静成静在动成动在一成一在十成十
　　极本一而列之为太与无者此亦为儿设耳极之为用无所不通遇卦即凖卦用遇爻即凖爻用用之即准有不用之即凖无用之圆则圆用之方则方用之静则静用之动则动如易列八卦少干遇极即此作干易居濳六爻少一竒遇极即此作竒易通不测以无为有易治姑洗以有为无易制用无极以当方易衍用太极以当圗易冐以极当静易治遇极当动易行以无极当一三五七九太极当二四六八十余仿此
　　静极必动动极必变观其防通刚柔相易
　　阳□隂乂为动□乂之见可以通互如濳爻以六竒为干或五竒一乂则乂即当竒以六偶为坤或五偶一□则□即当偶至二至三亦如之葢动极必变隂阳通易也然圗之可得而通者惟易至易居易适易推易制易类易防易小易初之易简不设无成而已此外如易生易准易则易衍易行易位易倚易向易治易作易通易教易初之本末皆不可通者也
　　别画尊始明有祖也
　　圗云画始者即是竒爻惟诸卦爻俱施绛采而此独太素以别其他连段明包牺之始事
　　明策第七
　　竹箭至多神草至少有其命之则无灵凡夫策也者有天有人有予有夺义命之经赏罚之纪正于此矣神蓍不可必得截细竹寸许每人握三百八十四又公立三百八十四策于椟中防探之法或八人或四人或二人八分版一四分版二二分版四主一为宗诸家就之应取策数彼此徴输是为信策葢曰人之所助也其遇极见各循本数取诸椟中是为顺策葢曰天之所助也凡称取者赏也惕击者罚也惕击之策归之于椟葢曰天罚之也　凡圗之相犯而兼者易冒兼易见元吉易则之河圗分数兼易综易能兼易至之神易索兼易防蛰存之六阳六隂易倚挂之两兼易数易兼易索之先天易防蛰存之六阳六隂易制兼易至之贞易类兼易适易相之十二取兼易至之贞易相之凡德兼易求之错兼者以策多为主仍取策少之半
　　明揲第八
　　天锡节盈假尔泰筮分而为两体用摄矣左揲以入得余为卦右揲八八得余为之凡卦之能之焉则尽人谋鬼谋如向者乎
　　如前法探策既盈翼日质明奉策以筮如易筮仪祝已信手中分三百八十四策为两列于左右第一变取左策八揲之以视其余余　即干余二即兊余三即离余四即震余五即巽余六即坎余七即艮无余即坤本卦成矣第二变取右策除去六十四而数其余余一如本卦得干即干之干二即干之坤至于六十四即干之未济六十五复从干始后皆仿此是为之卦取断吉凶　卦占其载内仪
　　儿易外仪版策式
　　版式　照门谱














<经部,易类,儿易内仪以__儿易外仪,义例八明>
　　策式　照门谱

　　截细竹为之长五寸五分人握三百八十四曰信防公置三百八十四于椟中曰顺策












　　儿易外仪自序
　　凡仪所设皆易本情当其防心觉龙马在侧而顾外之者以其假圗召策假版陈圗不免枝游近于小道又以圗象所渉意在明儿墨守先儒不敢自出而儿得之则生戏谑所以外之也内之视外譬立闺寝观乎衢巷衢巷荡杂不如闺寝秘清夫易之为道固为转逐而外者也隂阳大义移而卜筮筮言取易卜言不取易而亦曰易尔其外至于风角鸟占青乌禄命亦归易焉其外至于博奕之戏范围错综亦归易焉天下之敢防用易如此然即以为非易所有又不可也崇祯辛巳相月倪元璐





　　钦定四库全书
　　儿易外仪目録
　　卷一
　　开成之类曰原始上
　　易冒
　　易生
　　易凖
　　易至
　　巻二
　　开成之类曰原始中
　　易则　　易衍
　　易行
　　巻三
　　开成之类曰原始下
　　易能
　　卷四
　　摩荡之类曰正言
　　易居
　　卷五
　　引触之类曰能事
　　易适
　　卷六
　　弥纶之类曰尽利一
　　易列
　　易位
　　易数
　　卷七
　　弥纶之类曰尽利二
　　易兼
　　易索
　　易倚
　　卷八
　　弥纶之类曰尽利三
　　易推
　　易制
　　易求
　　卷九
　　弥纶之类曰尽利四
　　易见
　　易类
　　卷十
　　弥纶之类曰尽利五
　　易向
　　卷十一
　　弥纶之类曰尽利六
　　易治
　　易作
　　卷十二
　　化裁之类曰曲成上
　　易防
　　易通
　　卷十三
　　化裁之类曰曲成下
　　易小
　　易初
　　巻十四
　　平倾之类曰申命上
　　易相
　　巻十五
　　平倾之类曰申命下
　　易教



　　钦定四库全书
　　儿易外仪卷一
　　明　倪元璐　撰
　　开成之数
　　易冒
　　冒天下之道易以干冒卦以九六冒爻干圜运行九六者隂阳之动也
　　仪曰易者救世之书也不欲使人防萌閟端静而受祸福命枢敎转命机敎发命易所以教变也变生于动凡动者有起之者也凡物伏而起者或击之也击道起化击化起情击情起事击事起功者易之能也是故炳乎隂阳则生畏喜确乎休咎则争向背正乎贞滛则形祝诅神乎运数则兴占察此数者民之所濳易击之而起者也击之而起起之而荡聪明着焉神武作焉德业出焉典礼行焉圣人以天地恒多难不必可兾无为之福君子恒易退不必能竟有为之才是故以屯倚乾坤以经纶倚屯以遯倚咸恒以逺小人倚遯黄方判而难即随之此圣人告君子不得安寝而责君子也氤氲方懽而即思去之此圣人告君子不得荣懐而愈责君子也故曰以经纶者是欲君子通屯以兴君子而正其才曰以逺小人者是谓君子虽遯而制小人者终必其力也楯樏之智生于阻险虎豹之威树于幽潜是故屯者经纶之归也遯者小人之畏也凡易之所称君子者皆其有事而多功者也君子无其经纶则君子之于易无位而君子之虑小人也岂谓其身则逺之其君与民皆近之其野则逺之其朝与国皆近之而其心宴然身亦无患天下不以为罪易亦不之责者乎凡卦六位而当一世两卦为爻十二十二则再世也自屯传卦十二而为豫自遯传卦亦十二而为升凡开昩之再世国必荣昌此屯君子之所造凡闭隠之再世才必兴奋此遯君子之所谋文周造屯其后数世之君子席其豫仲尼谋遯其后千百世之君子莫不资其道以升者矣是故易之为道也可以屯可以豫可以遯可以升易之为道也以屯治豫以豫报屯以遯治升以升报遯易之为道也以豫之经纶教屯以屯之经纶取豫以升之逺小人教遯以遯之逺小人取升易之为道也屯亦不闭遯亦不废也是故道不可以守曲而不周废方而不流故曰周流六虚干龙坤马是为周流者也周流故屡迁屡迁故足以冒道葢为情迁则文变文变而义尽也此不独道凡圣人明道之言皆迁也文王曰元亨利贞既言通俄又言固是其说之迁也仲尼曰不可为典要又曰既有典常是亦其说之迁也文王以一彖冒三百八十四爻仲尼以两言冒十翼凡圣人明道之言之迁者皆冐也
　　易冒圗跃二极濳动爻竒偶各三


　　右取顺信策各三百八十四爻卦全摄天人防归得此无加止探径卜
　　符曰动者龙德其濳之确之为也确则正正则大大则化万物之才皆聚于濳跃而至天则得极焉跃而无首得无极焉极甚静而使人求之宜为上者也天下将治才必在臣道必在君才必蒸变道必宴
　　易生
　　太极生两仪两仪生四象四象生八卦故曰生生之谓易也
　　易生仪一
　　仪曰无生有道生天地道居空以积材天地挟母以令子圈隂阳于天地之前者道也画道于天地之中者隂阳也人目不能见道能见天地人目之能见天地者天地以其隂阳之器扶之也是故日月也者隂阳也器也古之圣人以为欲同民患莫如着隂阳之情着隂阳之情莫如治器而着为文字以求端于昼极状于卦文字也者器也日月也文字之为时帝也祖画而宗卦禘羲而郊颉颉之绍羲增华穷变天则雨粟鬼则夜哭天阳而忻鬼隂故惧是故兴旦之朝矜隆著作而衰幽之世贱恶文章也
　　易生仪二
　　易之未作道生易易之既作易生道也昔者圣人不循文字俯仰观察政教文告礼乐刑赏上取诸天下取诸地通贯合节逢原准绳智周力符文满功应而于是计数日益语言渐尊神物既生师道欲立歘若剟防奄兴卦爻卦爻者道之乗运怒生者也其禀有胎其孳有种故曰易有太极是为易立祖矣卦爻之兴传阅三圣增文踵义备谋竭情易道大成黄始正天地乃告其耄期逊能于易延嗣傅宗皆易之事矣是故孔子未生未有成易孔子既徃无复圣人自此以还圣功王猷人伦物纪尽在于易矣孔子以前之圣人无不学天地孔子以后之贤者无不学易凡学者之智必半其师学天地不能为天地仅得为圣人学圣人不能为圣人仅得为贤者圣人学天地仅可作易贤人学易得为天地之小宗别子已幸矣故人不可以不学易也易者周流命德飞跃敎才迁人故能赐物新采是故求益于易者必日得一易也受益于易者必日易一易也寘力于易者必得易未有也得力于易者必可不有易也凡此皆易之生生也故道死不生即宜号臯于易矣
　　易生圗跃二极濳竒偶各三内见画始一动一






　　右取顺策百信策六十四列卦则八极立而九河洛圎方以斯命顺称名虽防取类至大八八克周以斯合信
　　符曰当混沌之辟人物艸木杂然而生此岂有次第者乎极生两仪仪生四象四象祢仪而祖极子八卦而孙大业本正支明所以教人考宗也诗曰绵绵瓞
　　易凖
　　易与天地凖璇玑浑仪之所从出也
　　仪曰仰观俯察卦画以立天地者易之师也天地之教易曰日完月亏昼好夜丑暑生寒死禨福祲祸易受而志之以为其书日月昼夜象以偶竒寒暑禨祲体以居适完亏丑好配以贞悔祸福生死符以象占易之事天地也始于防信中于尽制终于入神循绳正晷察分谨毫匠睨巫旋贵无违忒者此易不欲天下甚穷俯仰之劳而闭天地于帷廧之内可以布肘舒指一圭一撮而求之也然而易犹虑天地之未必可恒浸假而或失其器是故其始谋也法天地之正以立其准其卒谋也立为其准以制天地之变准之为言受其衡矩而还衡矩之譬诸尺生于黍还以尺正黍也曷以徴之也夫道昌世隆天报之卿景地报之宁宴道衰世降天报之孛地报之崩竭而及其后末数穷灵歇势必孛以役卿景崩竭以夺宁宴茍如此者后未之人必且以卿景宁宴为妖孛崩竭为道又且岁差日积必易寒暑地气日移必反南北其后末之人又必且修南短北生冬死春又必且贵阳贱隂卑男崇女喜丑恶好奬滛摈贞混沌之徴必先倒置夫易之为善苞章统纪绵元亘防道极无极教穷无穷懐其永忧而谋豫事者也故及天地方正二气未移大暴其仪使众着凖凖一曰尊卑众着于位列矣准二曰徤顺众着于外内矣凖三曰隂物阳物众着于晦明矣凖四曰成男成女众着于贵贱矣凖五曰知始成物众着于四时矣凖六曰知险知阻众着于吉凶矣凖七曰专直翕辟众着于动静矣凖八曰广生大生众着于德行矣凖九曰示易示简众着于功业矣着于位列故尊卑不迷也着于外内故健顺不惑也着于贵贱故男必依天女必依地而不可反权也着于晦明故阳必章章隂必墨墨而不能变仪也着于四时故始春成冬气不颠也着于吉凶故治险攻阻功不疑也着于动静故必以专直为节翕施为能论有归也着于德行故知不广不大不可为徳是可以明君子小人也着于功业故知不易而简扰之不可以有功是可以正才也其凖既立其书不毁虽使黄革形水火易性霜雪夏烈雷霆冬威李梅常冬杜鹃恒北夜入昼出滛物朝兴牝朝接统媪相盈位而易犹不患其道之不存言之无则者凖在故也孔子曰觚不觚觚哉觚哉觚之不觚犹可说也不觚觚之不可言也觚之不觚有执觚而正之者不觚觚之是其时觚制尽亡世已无觚孰从而正之者乎
　　易凖圗跃极二濳竒偶动二乾坤各二


　　右取顺信策各三十兼九六而倍之
　　符曰天地一隂一阳道亦一隂一阳也道介而形隂阳隂阳极而归天地隂阳之于天地天地之于道离之不可离合之又有其疑耳今曰干阳坤隂而又美阳丑隂隂小人也坤亦岂小人乎既命之道道岂有小人而曰内隂外阳小人道长者何也隂阳施于昼夜昼章夜黯故曰懐金夜投以丑物昩而告天以夜嫠不夜哭以别情嫌而夜气曰存昼夜之为是非亦未有正也昼夜隂阳贞邪是非尚未有正而曷所凖诸凖诸其极尔极者理之严据而不可以剽也夫隂亦贞物而剽之则小人非惟剽隂小人剽阳亦小人也
　　易至
　　易其至矣乎至者极也周子曰无极而太极是则朱陆之所厉争也
　　易至仪上
　　仪曰使道尊无何为贵圣人乎圣人之求道必求诸有圣人之言道亦千言有而一言无也而释氏寳其千有以为之道剽其一无以为之教圣人之言无以为繇其未有是以有是如云得寳之先为未得寳而释氏以为此得寳者即非得寳如此即有非得寳者为其得寳茍有以其非得寳为其得寳者即已有矣何云无乎是故释氏之言欺而其道亦不可没者以其学亦有似乎格致其意本欲学者去非存是顾不曰非是而曰有无是则学易者之所当正也正之者曰有必根无无必宿有从有而根无所以极有从无而宿有所以极无明乎此朱陆可以不讼矣
　　易至仪中
　　故曰极则无加矣而又曰太焉如以人身至首则极矣又加冠焉不可谓冠不在首上不可谓冠又极于首也又人见首者心作推原以为未有首前固当无首此非谬论也而遂谓有是无首者在其首上是二首也不可谓有首之非繇无首不可谓首之上有无首也是故为无极太极之言者以为无则亦有以为有则亦无弊有弊无弊则系乎称举者之选言而明务也古之圣人欲明其道则必治其文字文字之道有巇有闭义必执贞所以攻闭也语必求助所以抵巇也夏小正鹰则为鸠戴子曰则者尽其辞也春秋以成宋乱传曰以者重辞也缀文之才倾丘倒索贵及鱼虫而轻则以以为则以者语助耳不知礼与春秋握之而有以成其大义凡礼与春秋之为文词皆本诸易者也易之言易曰无思也无为也感而遂通天下之故易既言易又言无而无弊者贵其遂也周子虽去易二千年犹能知之其言曰无极而太极周子既言太极又言无极而亦无弊者頼其而也遂之为势如矢登弣羽相谋突然而漂百步之外而之为机譬车之挟毂也策举而丸流而不知其所自徙故曰遂变辞也曰而化辞也圣贤之制言莫不以遂决理而脂意毂小取势机大谋变化于是可以貌道如貌物絫极如絫丸也是故味乎周子之言太极者浑浏清举声不触唇而陆子方将摩龈切舌审正而求之乌能不讼乎
　　易至仪下
　　是故可以孤举而称之可以孤举而称之而不没其称可以其孤举而称之之为连称也孤举而称之者如曰太极即知极无余际岂不可曰太极生极也如曰无极即知无已际极岂不可曰无极生两仪也孤举而称之而不没其称者如曰极则无加矣而又太之者以其无之谓也如曰极已有矣而又以为无者此所谓太也孤举而称之之为连称者明乎太之所以形极也无之所以譬太也亢极而上之曰太犹曰太极本无极尔引无而下之曰极犹曰无极而太极尔
　　易至圗之一至神跃二极潜卦爻不拘何卦卦图乾坤震爻圗干举一例千后仿此




　　右卦取顺策三十六信策六十四爻取顺信策俱三十六六六极爻八八穷卦
　　符曰益极以太益太以无已尽之称增絫不已此繇圣贤心甚神极拟议既困史巫故纷也有若颂仲尼以为圣人又以为圣人未有仲尼赞尧以为大哉巍乎人以为无得而名名言穷而口费也若使有若仲尼约文断辞圣之大之而止则亦止矣
　　易至圗之二至贞跃极各卦爻各一潜卦爻不拘何卦圗乾坤震巽坎离纯竒以例其余

<经部,易类,儿易内仪以__儿易外仪,卷一>
　　右无极濳卦取顺信策俱六六六其卦之六爻俱四六四共爻之六太极卦俱五六五其卦之六爻俱三六三其爻之六
　　符曰有无犹形影也人见物形者不必见影即明其可以取影见物影者不必见形即知有形立其际是故极可执一而贞也子思言天惟曰无耳子舆言天惟曰髙耳天俄示无于子思俄示髙于子舆使二子各执一天将不闭离之使其天终生彼此不相见其髙无者乎






　　儿易外仪卷一
　　钦定四库全书
　　儿易外仪卷二
　　明　倪元璐　撰
　　开成之类曰原始中
　　易则
　　河出圗洛出书圣人则之此言圗书之教易也
　　仪曰河出圗洛出书圣人则之此圣人之谦言也河之为圗非有义论洛之名书不形笺说圣人灵防目感情生识而着之遂成连段徴文起义范器围形综云错为穷钩极致利用既尽来物悉彰当此之时圣人亦自以为至而神之也圣人神之不敢以神自予而予马曰吾师乎是则非马之所宜受者矣今以马之道着于毛甲者为是隂阳竒偶则日月晦明星辰参伍先告之矣为是数之繇起则当庖羲之前未有文字已知结绳结絫绳连是为数纪岂必马发之河洛乎且未有马先当有人即使无人圣人揽镜自照欲求河圗安往不得河圗者其上首目具竒偶其下臀足具竒偶其左右腕肱屈伸具竒偶其中脐乳具竒偶此即河圗也欲求洛书安往不得洛书者其上首竒其下窦竒其中腹竒其左右肩节络偶其左右足节络偶此即洛书也欲明其数安往不得数者于首取一于耳目取二于鼻凖户取三支四官五髪鬓眉须六窍取七左右角頄辅上下龈腭取八齿四揲取九手足指取十天五地五尽之矣圣人不自竒其器而则之乃则马者何也犹幸圣人陈爻设范周尽无憾脱有遗义无所取之顾见虎鹿或遇隼雉皆有班华并形位列初拟卒议一防羣通神物又生秘文复出是则飞走蠉蠕无往非圗书也仲尼感麟乃作春秋穷义极材嫓灵范易仲尼叹曰河不出圗吾已矣夫夫马呈而易范作麒麟至而春秋兴马即羲禹之麒麟麒麟即仲尼之马然则仲尼之时河圗出矣又何叹乎仲尼之叹仲尼之自谦不敢匹麟于马然而春秋必以归麟故曰麟经也麟能感仲尼作春秋非能敎仲尼笔削之事犹夫马能感羲禹作易范非能教羲禹爻畴之文数防适逢则兴大业鉏商不生马无害春秋不修则麒麟为空死也嗟乎幸而生圣人之世旋毛拆甲抗贵仪象茍不其然虽以苞防符倚物切变有如仲舒精义刘向研思而并困徽丛无解蒙梏虽以明占察向知来贡幽有如郭璞洞京房测气而骈比无首不济离焚夫茍往者河马能言洛肯告有董刘之一字吐京郭之片辞彼数圣人必且作乐享之配诸上帝下床纷若自名童蒙岂徒比神防则之师之则已乎
　　易则圗之一河圗合数跃乾坤濳五偶乗太极




　　右取顺策二十五信策三十合二策共五十五如五位之数
　　符曰天一地二天三地四天五地六天七地八天九地十河圗之断断然者是不欲使天乱偶地乱竒也是故中分以街之其悉数之天之初位为一二为三三为五四为七五为九地之初位为二二为四三为六四为八五为十此为五十有五虽使连防比倚而莫能迷其德汉赵虽并营孰有不辨其帜者乎太极处下象乎龙马也无所取之取诸其蟠蠖游环龙见之为龙马见之为马也干龙跃渊坤马行地易之为是言者其必象夫龙马负圗而出也
　　易则圗之二河圗分数
　　天数一三五七九凡二十有五取跃两干濳两兑两离一防一艮或震坎竒准一数偶准二数共二十五数地数二四六八十凡三十取跃两坤濳两震两艮两坎竒偶同前共三十数





　　右取信策三十四天数二十五阳数九合之得三十四




　　右取信策三十六地数三十阴数六合之得三十六
　　符曰曹元理箸十余转而悉知囷厨之所存转箸犹夫其策筭子也今即取卦段画为之筭子以纪乾坤而不能明葢舆之蓄是则儒者之智不如伎士矣凡道术之数即一二之数也一二纠错五十盘廻而于是聘乎干支妃以刑德凖诸星野布之音象幽明死生来物民用之难明者灿然悉贡于此矣天数二十有五地数三十使地赢五以告不齐而参之伍之错之综之变起文生象昭数应是乌可以不详者乎
　　易则圗之三洛书跃坎离濳以五竒爻乗太极


　　右取顺策十五信策三十合二策共四十五如书之数
　　符曰书以一统八为九其数四十有五是为五九故跃九而承之以五亦犹河圗中宫天五乗地十五其十为五十也极旋象又坎水象洛离象为也两献圗尧禹所敬圣人神之故用以卜上有丛蓍下有灵圣人神并神蓍故用以筮是则卜筮皆繇作也极戴爻若戴蓍然
　　易衍
　　大衍之数五十数之纪也
　　仪曰数始于一极于二则止矣其自三而上皆其反而复往往而仍来者也是故一隂一阳则尽道矣一竒一偶则尽数矣羲陈一画断之而二羲能断一不能断二也更欲益之仍反而一极六十四化一则二化二仍一天下之道安得有其自三而上者乎天一地二举一与天举二与地天地一二形钧体敌更欲举三则仍与天更欲举四则仍与地天更益二亦不改竒地更益二亦不改偶譬予儿枣即不与栗更欲益之仍复与枣纵益千枣宁为二物今使益天千竒益地千偶千汲一水千水一井宁为二数乎夫参两之义起于圎方圎环囫沦止应有一易故荡之倚之为参方凖截列宜区有四易故裁之倚之为两易之倚参以为环不可断则用其全全用圎而仍一也易之倚两以为凖不必极则用其半半用方而仍二也一不使于三二不使慆于四是则易之所以勾股天地者可得而知之矣天下之数参以生之伍以成之错以变之综以化之生之者以一鼎二而二不厉一也伍之者以一比一而一不悔二也变之者一必萃二而一不吝也化之者二必嗑一而一可贞也二女同居不竒女者也田获三狐不偶狐者也震惊百里偶数之不知其几百里也十朋之竒算之则二十贝也何以明其然也一女而侑一女焉此一女之独体破而成偶也两狐而介一狐焉此两狐之对体移而归竒也引几百之一而系之里此为以一摄两竒揽偶务者也简一之又一而括之朋此为以两节一偶代竒劳者也然而易犹有虑焉虑乎二必益二三必益三里必益里朋必益朋故又救之曰妇人贞吉从一而终以为一不可滛一则贞二而淫矣又救之曰三人行则损一人以为二不可疑狐疑而三则获人三而疑则损矣又救之曰一致而百虑以为致一于百不如致一于一矣又救之曰西南得朋东北丧朋以为絶二之朋则得一之朋矣是故易者至贞而神者也莫贞于一莫神于二自二而外竒仍归一偶仍归二逐于九十以骄一二譬挟众子夸多父母今夫镜者所以照也以镜照物以镜照镜一而二则止矣而镜影相逐自三而十百千无穷交错盘互恍惘幻惑即或以为生生摩荡日进无疆乌知立本贞明则惟此两镜者而已乎是故天下之虑庖牺以来之情文皆当以仲尼为断仲尼曰再斯可矣易衍圗取乾坤卦竒偶爻分丽两圗而统以太极





　　右取顺策二十信策三十共五十如大衍数
　　符曰天数地数连五段五其夤可裂也以天之五乗地之十说在于河圗之中宫也太极环中象中宫也阳乗隂象五乗十也是之谓大衍大衍者衍河圗也曷为不贵五十五而贵五十圣人以为数从中起亦犹律度衡量之起于黄钟尔气必中气星必中星声必中声数必中数中者易之所奉也圣人又以为用实握数不如虚乗之实繁而窒虚简故游自一而二枚举之以至于其竟而得五十五不如一五一十执其两言而得五十也
　　易行
　　成变化而行鬼神故五府曰五行也
　　仪曰夫五行者天地亦握其二则已矣天一地二一水二火一二尽数水火尽行而以金处四者明为第二金非第一金也以土处五者明为第二土非第一土也何以言之也干体据金坤体据土金土天地之体岂繇天地生者乎天地骨肉金土而液息水火天顺下施降金注水地逆上行升火蒸土繇所注蒸浩淼灼烁譬投蘖酒缶居泥炼炉惟见水火不辨子母而木从水生因以生火水火之介是木所都上不在一下不在二譬之祖孙之间可知父位火既居二木必二上故以木处三者亦明为第二木而非第一木也第一木者必依水居犹夫第一金者必乗干作第一土者必倚坤行也天地户开五数齐出一二数立五行同栖譬儿堕地官窍悉建非先结骸后集耳目又以次行渐召鼻口惟以连并则知摄属当位利用归灵水火水喜摄木水怒摄金火杀摄金火养摄土五行之道纬三而经二者也若夫受职而出居方效能鬼神流行亦有其列三五承一二之传四所繇环罗者矣是故水火者天地圣人之所共握也天地握一水一火则以行鬼神圣人握一水一火则以作易易之于水火也甚亲之甚用之甚着之甚专之甚亲之者何也夫易不敢以民用事水火而命坎曰月命离曰日易之文日月也命坎离日月是以全易予水火以全易予水火是易以其道亲水火也甚用之者何也经离上下犹天二极而上终坎离使枢天地下终既未使柄夫妇三才之事圣人皆以托水火不托金木土也甚着之者何也象之着坎曰水着离曰火而其象干兊坤艮震巽则不着之曰金土木也乾坤以至尊不易名泽山雷风易皆欲使之听水火耳以为其听水火者故没其名不使与水火同物也甚专之者何也卦行以八逑五而水火独居其诸三者则皆有副金干副兊土坤副艮木震副巽副者犹言第二尔易以为金土天地之余而木介诸水火故两之两则同同则疑万物莫不贱同而贵独也繇此言之天地之道二气而已矣气之传形隂竒阳偶形之传数竒一偶二数之传化一水二火化之传德水智火礼水火制变智礼谋常卑髙陈礼昼夜通智智崇效圎礼卑法方乾卦水德爻皆说水濳鱼跃龙盈科积中及其卒也滔渺不测以告渊深坤卦火材爻皆叙火伐霜攻冰秉文从上及其卒也决躁怒战以章血勇明乎干者则知厉学明乎坤者则知事君厉学智也事君礼也如此即仁义信之道可一言而尽矣易行图六子分司统以乾坤二极二动御之天　一　变　生水　地　六　化　成之


　　右取顺策天一地六共七信策四十八合五十五地　二　化　生火　天　七　变　成之


　　右取顺策地二天七共九信策四十六合五十五天　三　变　生木　地　八　化　成之


　　右取顺策天三地八共十一信策四十四合五十五地　四　化　生金　天　九　变　成之


　　右取顺策地四天九共十三信策四十二合五十五天　五　变　生土　地　十　化　成之


　　右取顺防天五地十共十五信防四十合五十五
　　符曰使乾坤执生成者氤氲之搆也六子执五行者譬使耕人执耕织人执织也阳执变阴执化者精之摩精魂之荡魂也极执数者数生于无一于竒二于偶推而至万易为逆数道之知来者也中空执竒中分执偶者无无偶而两破竒竒之趋竒偶之趋偶万竒皆倚无万偶皆倚破也乾坤不离五行而不执六子之执者宰乎生成则不自生成也



　　儿易外仪卷二
　　钦定四库全书
　　儿易外仪卷三
　　明　倪元璐　撰
　　开成之类曰原始下
　　易能
　　圣人成能能莫大于作易之圣人也
　　易能仪之一
　　仪曰四圣人之治易也皆取诸像包牺以卦画像天地万物文王以彖言像卦画周公以爻像彖孔子以翼象爻凡易之象莫贞于卦莫神于画画者画也考工记曰画缋之事故缋事祖画画卦之后始有书契其文率为鸟虫鱼藻于是帝舜则之以防章服啇宗取之以求圣臣穷状尽态其流极于方变圎章其端莫不始诸易矣四圣人之治易也包牺无字文王始言六爻渐繁十翼最富羲画一二悉围万形姬孔千言归范一画是故范围天地而不过者易之道也围不丽范则道不传器范不穷围则撰不周物有范有围备物尽变牺画一二于书尤尽姬孔千言于圗尤尽是则四圣人之能也
　　易能仪之二
　　是故包牺氏之以卦画像天地万物也黙成而不言爻不必备卦不必立一竒一偶一连二而已何以知其然也夫牺之制竒也径其功而恣其势其制偶也多其数而短其节甚似夫天物甚少而包地外地物甚多而局天中也千词而不能举一连二则甚像之竒墐絶端守完杜破偶离开户示踈召窥甚似夫星文缉然而天体常弥川岳间之而地形多罅也千词而不能举一连二则又甚像之竒能冒偶尽利取盈偶欲齐竒虚中有损甚似夫象之丽天而行者恒充盈物之附地而生者多毁折也千词而不能举一连二则又甚像之竒不保坚偶将锯之偶不保罅竒将乗之甚似夫女之蛊男男之絪女也千词而不能举一连二则又甚像之竒独静居不欲烦众偶连侧立无敢当尊甚似夫君之首出而无为臣之比肩而有事也千词而不能举一连二则又甚像之竒坚壮直偶小谦微壮有难犯之形谦示相容之意甚似夫君子亢节系柅难牵小人匿情决藩而易入也千词而不能举一连二则又甚像之以竒为枰惟一故平以偶为玦佩两必触甚似夫不二心之臣无过涉而持两端之道非中行也千词而不能举一连二则又甚像之竒无偶形明不借偶偶具竒体势必攀竒甚似夫君子执鞬以逺小人小人抵巇而附君子也千词而不能举一连二则又甚像之竒以其数必不敌偶偶以其体必不敌竒甚似夫小人繁徒能制君子君子独立亦胜小人千词而不能举一连二则又甚像之夫既甚像之矣包牺曰予何言哉
　　易能仪之三
　　得是道也文王因之制为彖文以象卦画彖之彖干也亦不飏言亦不陈义澹畧取占聊示筮者而其彖坤也长言多方枝条复互再三渎渎则不告文王之所以严事干也巽在牀下用史巫纷若文王之所以媚事坤也然而文王非以是事乾坤之道而以是事竒偶之画竒一得不一乎偶二得不二乎竒连得不连乎偶得不乎故曰大通而利于正则已矣其语不继一辞也其文不间连辞也竒之像竒也曰牝则必通牡曰朋则必类朋西之牵南东之并北先之交后得之倚防骈称比大二辞也析义离节辞也偶之像偶也
　　易能仪之四
　　得是道也周公因之以系六爻而像卦彖是故贵其勿用而曰见田文明之学治以干干跃之或渊飞之利天悔亢无首还归于濳若是者周公之像干彖也畏其坚冰而曰履霜利习之道大以直方含者其章括者为囊黄裳元吉愓于黄若是者周公之像坤彖也周公像干彖则肖干彖像坤彖则肖坤彖周公之于文王父子也肖父之道则并肖其文辞肖其文辞则必连其精气今夫天用莫如龙可不谓元乎跃矣飞矣濳而田田而渊渊而天可不谓亨乎利见可不谓利乎先惕后悔不敢为首可不谓贞乎而曰履霜犹曰其先迷也冰坚而幸不濡犹曰其后得也直方大犹曰大涂大舆西南东北利厥往也括囊犹曰主利也从王无成犹曰得朋丧朋也马行地裳垂地坤牝同贞而黄为地色故曰黄裳犹曰牝马之贞也龙血黄有胜有负犹曰有迷有得有得有丧也是故爻辞之于彖也句倚字孚精气之合也
　　易能仪之五
　　而又得是也孔子因之以陈十翼十翼之于缋事绣也大象则其巧也孔子以为继周公之后宜先致精以事周公故其饬材也简其体物也尽孔子自谓象也者像此者也象之于干也曰自强不息此以周公之称六龙必极龙之材田力而渊渊力而天则其曰自强也有说此以周公之称六龙极龙之材犹不止跃极而飞飞极而无首首复为尾上复为初则其曰不息也有说象之于坤也曰厚德载物此以厚载体霜冰是为像神者也若曰凛乎其危也得不厚乎此以厚载体直方大体含章括囊体黄裳是为像形者也若曰如此岂非厚乎此以厚载体龙战黄是为像意者也若曰使以不战养奸即使战而伤物其血朱殷不黄又岂得为厚乎若此者孔子事六爻之词可谓谨矣夫孔子事爻辞则谨事彖画则忠夫彖也者以元要贞以牝利载夫画也者以一积功以虚受物是故莫强于元而莫不息于贞矣载莫如马良而厚莫如牝顺矣自强不息者其惟一连矣厚德载物者其惟二矣包牺氏之易贞于卦而神于画贞于文周而神于孔子文周竭材以仪一画孔子正言以断三易乾坤明大所以槩余要皆取诸测微决疑象效不失者而已矣
　　易能仪之六
　　虽然包牺氏之有画而无字也则是无故以无忧患孔子曰作易者其有忧患乎作易者有忧患无忧患则不作易是则孔子不以包牺之制画为作易也画无遗字不自名字牺无遗易不自名易文字既立名生其间画之生字字之生文文之兴名名之兴易者势也故曰易之兴也其于中古乎上世无忧中古多患是故羑里者文王之凶也天王圣明臣罪当诛故其辞多誉君而惧臣鸱鸮者周公之悔也既破我斧又缺我斨故其辞多凛亢而伤战削迹伐檀者孔子之吝也天下有道丘不与易故其辞多隠惩而肆诫惩诫之道着于褒讥极于诛伐褒讥诛伐者春秋之义也文王不幽囚不说彖周公不防防不系爻孔子不恶乱臣贼子不作春秋不作春秋不演易传春秋之春王正月犹易之元亨利贞元亨利贞不着义春王正月不着事也孔子未作春秋无所寄志其志尽寄于易孔子作春秋无所取材其材亦尽取于易自其大凡而言之其所寄志者十有二其所取材者亦十有二首出庻物此亦尊王嫌于无阳此亦恶战含之以从王事此亦激桓文辨之不早辨此亦严盾止不言所利此亦愧求金利物和义此亦讽璧假嘉防足以合礼此亦甚防稷忠信所以进德此亦曲败殽知存不知亡此亦愚郭公知得不知防此亦秽郜鼎贵而无位此亦削天王之下劳髙而无民此亦笔纪矦之大去此十二者易之以为春秋志也取诸明夷南狩以讳河阳取诸不防匕鬯以旌首止取诸王用享于帝以正鲁郊取诸公用享于天子以尤召命取诸王假有家以责纪履繻逆女取诸闲有家以丑夫人姜氏孙齐取诸改邑不改井以罪税畆取诸不耕获不菑畬以咎告籴取诸见金夫不有躬以诮取济西田归我济西田取诸防贝七日得以诛窃寳玉大弓得寳玉大弓取诸折足覆餗以黜咺紏家父之徒之为相取诸何较灭耳以戮商臣州吁之軰之为臣子此十二者易之以为春秋材也春秋之患甚于商周孔子所忧大于君相非易不非春秋不惧利用敎惧利用狱章教必以法治狱必以道法明无敢慢敎者道正无忍怨狱者是故孔子者三圣人之屏垣而春秋易之苞符也
　　易能图之一包牺跃无极太极濳重干重坤重离





　　符曰包牺仰俯而天不爱象地不爱法矣象生于天法生于地观察生于包牺一仰一俯不通三才宁复可以王天下而作易乎包牺之作易尊离制器急网罟者何也当包牺之时神灵在马猛毒在禽兽天予龟马图书即予禽兽爪角龟马甚少禽兽甚众爪角之气必图书亦犹乌蟇能制日月者矣欲以卦画事龟马不得不以网罟治禽兽故曰太昊之世鸟兽虫蛇懐其爪毒者畏网罟也以其器为图书之衞而华之故系乎离尧杀封豕脩蛇防貐而文章焕然网罟之教也
　　易能图之二文王跃二极濳干震四坤离一





　　符曰无忧者其惟文王乎以王季为父以武王为子有患者其惟文王乎以帝辛为君以崇侯为友文王之于父子中处而在渊文王之于君臣不亢而无首皆易也文王之于易择一卦而【阙】




　　图【阙】















<经部,易类,儿易内仪以__儿易外仪,卷三>
　　而祸史者仲尼也仲尼茍不以易补过必不敢以春秋贾罪仲尼即以春秋防祸必不易其辞曰吾于易不受福也仲尼固欲以其有罪明其无过以其防史祸明其受经福故其言曰志在春秋志立则气激非必圣人畏死悔亢见即无首也
　　又曰今一先生人兼数籍古四圣人共谋一易易莫名干圣莫名徳元亨利贞无极太极云尔右四图各取顺策百信策六十四合河洛全卦之策奉之






　　儿易外仪卷三
　　钦定四库全书
　　儿易外仪卷四
　　明　倪元璐　撰
　　摩荡之类曰正言
　　易居
　　君子所居而安者易之序也变动不居非谓穷大而失居也
　　仪曰夫曰易道屡迁变动不居者何谓也此仲尼钻易渺防知其终至洞乎其所抱建枢宿者而言之也故曰不居者言有居也仲尼之马食野人之苖野人絷之子贡尽词说之不听使马圉说之马圉谓野人曰自东海至于北海皆子之田我马之佚安得不食子之苖野人恱乃归马野人恱其田之广即不咎其马之食苗也今自东海至于西海自南海至于北海皆易之道使易孤处一海即为旷其居易即日迁一海而不以为穷大失其居也是则易亦恱其道之广即不咎动迁义也绳瓮环堵方弓广笏寻咫之间而有彼已若夫二九通门畅涂方轨千庑万室蔓馆枝庭朝车东园暮骑西圃荡游疲踪而睇乎其外者以为不出户庭耳舜徧巡四岳终于陟方禹东巡至于防稽卒止防稽而天下不以舜禹为寓公寄生者此以天子家天下而都畿内故自畿内而言之以为去其都而曰不居也自天子而言之以为不离乎其家而曰居也是故扶绳之义拘墟之善轶绳一尺越墟数武而皆以为失其固然游浪无归者矣若乃苞多统逺兼变摄化囊裹天地箝镊万物施幕沆漭循塍无垠则亦安往而不得其居者乎故夫道有大也有小也有广也有狭也有近也有逺也有短也有修也圣人之于道必审择而处之孔子曰择不处仁焉得智夫智莫如易也是故择道而处夫隂阳夫隂阳者忽忽怳怳沈沈茫茫鬼出电入滔腾大荒事无使有移形变章穷边厯际不迷其方圣人择道必处隂阳故亦得以纵志舒节推引浮譬之托于穑马以返其乡者也诗曰绵蛮黄鸟止于丘隅鸟以飞谋止道以动谋居是故易也者以六虚为宫闼以游魂为橛株以无恒为典矩以周流为次且易之德龙也其才则马也跃渊至天龙之德也行地无疆马之材也龙居天者也马居地者也龙居跃者也马居行者也隂阳居往来者也易居变动者也尧舜择道得夫中而居之故曰允执也仲尼择道得夫时而居之故曰不逾矩也夫中犹言都也时犹言岁也东人居东西人居西东人客西西人客东惟都兼居东西惟东西皆主都也春气居春秋气居秋春气叛秋秋气叛春惟岁兼居春秋惟春秋皆禀岁也尧舜仲尼非以为其驰荡流逐而可东可西可春可秋也繇所底定奠居乎其可东可西可春可秋者以是为其执与不逾焉尔是故圣人之制道也定规模明分际量本末权往来其飞准绳而要不以山谷区隅为凖绳也其视不离禬袺而独不以胸膂数寸之间为襘袺也广治而审处撤畛而正疆其出无方其止有常周行天下而轨不荒譬若帝车运乎中央















<经部,易类,儿易内仪以__儿易外仪,卷四>
<经部,易类,儿易内仪以__儿易外仪,卷四>
<经部,易类,儿易内仪以__儿易外仪,卷四>
<经部,易类,儿易内仪以__儿易外仪,卷四>
<经部,易类,儿易内仪以__儿易外仪,卷四>
<经部,易类,儿易内仪以__儿易外仪,卷四>
<经部,易类,儿易内仪以__儿易外仪,卷四>


　　右干取信策十七坤十六震坎艮十五巽离兊十四杂卦二五俱阳取九俱隂取六阳阴半取七并以竒偶分阳阴取诸二五从其所贵
　　符曰卦主贞而客悔客必听主也凡易所立卦之义皆听主不听客也故主干而坤乗之地听天为泰隂之奉阳昌也主坤而干乗之天听地为否阳之纵隂索也主干而震乗之雷听天为大壮雷虚气而恃健于天则非无质也主震而干乗之天听雷为无妄天积刚而着威于雷则非不实也主干而坎乗之水听天为需天体安舒水因之渐渐也主坎而干乗之天听水为讼水势奔激天因之板板也主干而艮乗之山听天为大畜山畜未大天畜大也主艮而干乗之天听山为遯天不受遯山受遯也主干而巽乗之风听天为小畜以健而聚者虽风不能散之也主巽而干乗之天听风为姤以顺相从者虽天不能离之也主干而离乗之火听天为大有明丽乎天无有不及之曰大也主离而干乗之天听火为同人照穷乎物无人得蔽之曰同也主干而兊乗之泽听天为夬虽甚容恱而多英分故致其决也主兊而干乗之天听泽为履虽甚果健而有善气故动必恭也主坤而震乗之雷听地为豫雷可惧而曰豫者是地专顺也主震而坤乗之地听雷为复地方伏而曰复者是雷致奋也主坤而坎乗之水听地为比地能使水亲也主坎而坤乗之地听水为师水能使地险也主坤而艮乗之山听地为刹少阳不能御老隂而其道穷也主艮而坤乗之地听山为谦老隂不敢凌少阳而其情让也主坤而巽乗之风听地为观风不可观而观为地仪也主巽而坤乗之地聼风为升地不能升而升繇风力也主坤而离乗之火听地为晋自下而上曰炎也主离而坤乗之地听火为明夷燎乎其原则燬也主坤而兊乗之泽听地为萃泽聚水不如地聚泽也主泽而坤乗之地听泽为临地受泽即为泽临地也主震而坎乗之水听雷为屯水不受激沸故屯也主坎而震乗之雷听水为解雷必致烧濡故解也主震而艮乗之山听雷为頥凡山之实惊雷而长所以养也主艮而震乗之雷听山为小过凡雷之威凭山而恣所以过也主震而巽乗之风听雷为益雷作其怒而风益之也主巽而震乗之雷听风为恒雷不恒有而风恒有也主震而离乗之火听雷为噬嗑火灼而从雷则不曰灼曰噬也主离而震乗之雷听火为丰雷无象而从火故着而曰丰也主震而兊乗之泽听雷为随柔事刚也主兊而震乗之雷听泽为归妹刚际柔也主坎而艮乗之山听水为蒙水懐山而山隠也主艮而坎乗之水听山为蹇山障水而水窒也主坎而巽乗之风听水为涣涣者文之散也风无文行乎水而散成文也主巽而坎乗之水听风为井井者气之聚也水非气资乎风而聚成气也主坎而离乗之火听水为未济水灭火也主离而坎乗之水听火为既济大煆水也主坎而兊乗之泽听水为困以泽之命制于水水涸则泽竭也主兊而坎乗之水听泽为节以水之势制于泽泽不盈而水不溢也主艮而巽乗之风听山为渐山能遏风暴也主巽而艮乗之山听风为蛊风能落山材也主艮而离乗之火听山为旅山不宿火也主离而艮乗之山听大为贲火能耀山也主艮而兊乗之泽听山为咸咸虚受人山之宏也主兊而艮乗之山听泽为损损下益上泽之卑也主巽而离乗之火听风为鼎炊不资嘘则鼎功不成也主离而巽乗之风听火为家人嘻不尊嗃则家节不立也主巽而兊乗之泽听风为大过泽水之小者而激于风则过而大也主兊而巽乗之风听泽为中孚风力之大者而孚于泽则不失中也主离而兊乗之泽听火为革火欲干泽不得留泽也主兊而离乗之火听泽为睽泽不受火不能和火也若夫八卦重习亦自为客主矣干贞天也干悔健也坤贞地也坤悔厚也震贞雷也震悔动也坎贞水也坎悔险也艮贞山也艮悔止也巽贞风也巽悔顺也离贞火也离悔丽也兊贞泽也兊悔恱也凡贞者体之濳悔者用之跃也濳主而跃客也卦重而又重之者濳又有濳跃又有跃主又有主客又有客也




　　儿易外仪卷四
<经部,易类,儿易内仪以__儿易外仪>
　　钦定四库全书
　　儿易外仪卷五
　　明　倪元璐　撰
　　引触之类曰能事
　　易适
　　惟变所适适也者有不适也
　　仪曰夫道者众适之名也此犹道里然凡王者宅乎中央而控四逺茍以四逺阻长视履不接亦乌有能察其方俗陈其物宜者乎圣人之制天下虽南极都广北臻委羽东底桑野西屇金丘章亥之所不能歩而莫不有为之弋声寻迹而逹之其地则皆谓有圣人在焉者知至至之所谓适也圣人有以其身适者有以其权适者有以其神适者五载巡狩时迈其邦懐柔百神肆觐羣后此谓以其身适者也天子居所使吏治之书曰予欲宣力四方汝为诗曰自天子所谓我来矣此谓以其权适者也刘安曰意有所至而神喟然在之故尧拊心而若见洪水曰荡荡懐山襄陵髙宗瞑目而造乎傅岩之野曰帝赉予良弼此谓以其神适者也身适者勤主之播也权适者任主之借也神适者渊主之通也天子有此三适者是故其耳目飞长而政化翔洽易之为道亦犹是已故夫易甚尊居而病其不适也曰利有攸徃曰不利攸往曰利渉大川曰不利渉大川易以其利攸往利渉川者归诸通材以其不利攸往不利渉川者归诸俭德然曰攸往者是为不知其何适而惟幸其得离乎居以为无之而不可也曰渉大川者是为定知其所适而独喜其出无有阻以为游有方而必返也是故六十四卦之象多有以其不适而病之者小畜病説輹大壮病触藩遯病系睽病掣姤病蹢躅夬病次且困病株木坎病徽纆艮病艮其限渐病渐于干归妹病愆期小过病弋穴巽病在牀下节病不出门庭既济病曵轮未济病濡尾凡若此者易以为谁絷维之而柔牵至此乎多有以其能适而喜之者防喜脱桎梏需喜出穴同人喜于野随喜出门剥喜得舆大畜喜逐良马丰喜有尚损喜遄往解喜解拇涣喜奔机凡若此者易以为天下之吉行得志孰有过此者乎多有不知其何适而惟曰适则喜者屯乗马安之乎而以为可以捄屯履素履往不必知其所往而惟以为不防其履大有大车攸往无其处而要保不败也贲白马翰如文明可观而爰止其马不知也复出入于何出入井往来于何往来革已日征吉书日不书地之例也中孚乗木譬彼舟流不知所屇之谓也凡若此者易以为茍适矣何必问所之乎多有定知其所适而以为其适犹不适者讼从王事则知其以人国为归矣比田三駈则知其以于野为宿矣泰否彚征则知其致身于朝矣谦豫行师则知其戮力于原矣观曰省方则有其省之乡矣离曰出征则有其征之地矣明夷南狩升南征则其着方者矣家人假家萃假庙则其着防者矣益之迁国见有国而迁者矣震之跻陵见有陵而跻者矣凡若此者易以为既晓然而得其归又何病夫适乎是故易之尽谋而明材者在于适也易亦如天子之适于诸侯曰巡狩者干不居乾坤不居坤干适乎坤曰否坤适乎干曰泰此其乗龙御天亦曰身适者也易亦如天子之不能徧适而使吏治之者干授震坎艮以其一阳而其治皆乾坤授巽离兑以其一隂而其治皆坤此其承天时行亦曰权适者也易亦如天子之恭黙不言而喟然在之之为适者乾坤隂阳极而皆变物老息深忽焉迁化人皆见干莫知其繇坤来者人能知坤孰明其自干至者此其神明黙成亦曰神适者也易亦有此三适者是故一必可以通二独必可以谋众法必可以要情我必可以从物经必可以使权近必可以召逺情材日聚象数日滋精气日新功造日盛是故天子宜以易治天下也
　　易适图潜跃不相配卦变而之他潜动而之跃焦氏谓之曰卦之也图干一卦以例其余

<经部,易类,儿易内仪以__儿易外仪,卷五>
<经部,易类,儿易内仪以__儿易外仪,卷五>
<经部,易类,儿易内仪以__儿易外仪,卷五>
<经部,易类,儿易内仪以__儿易外仪,卷五>
<经部,易类,儿易内仪以__儿易外仪,卷五>
<经部,易类,儿易内仪以__儿易外仪,卷五>
<经部,易类,儿易内仪以__儿易外仪,卷五>

















　　【右六爻俱变取信策十六五爻俱变取十五四爻俱变取十四三爻俱变取十三二爻俱变取】

　　十二一爻变取十一十者天地之成数也以其余为变
　　符曰卦变而之有循者有叛者循叛之情可以神求不可得迹亦有可得而迹者也迹乎其循者有如干初变而成姤在干曰潜龙勿用在姤曰羸豕蹢躅龙虽化豕潜不移系也泰初变而成升在泰曰彚征在升曰允升征进升登其实皆尚贤也干二变而成同人在干曰见龙在田在同人曰同人于宗田亦不如天宗亦不如郊也屯二变而成节在屯曰屯如邅如乗马班如在节曰不出门庭凶马不进也饥饿不能出门户也等厄也讼二变而成否在讼曰归而逋在否曰包承归逋包承者皆为力自制也益二变而成中孚在益曰或益之十朋之弗克违在中孚曰鸣鹤在隂其子和之君子尊天则不违尊人则和鸣鹤也困二变而成萃在困曰利用享祀在萃曰利用禴不离乎祭享也坤三变而成谦在坤曰含章可贞或从王事无成有终在谦曰劳谦君子有终吉从王教劳含章教谦坤有终教谦有终也泰三变而成临在泰曰无平不陂无往不复艰贞无咎勿恤其孚于食有褔在临曰甘临无攸利既忧之无咎平则有陂而甘亦无利艰亦有褔而忧亦无咎也讼四变而成涣在讼曰不克讼复即命渝安贞吉在涣曰涣其羣无咎涣有丘匪夷所思讼者悔讼羣者悔羣不克讼得命涣羣得丘心贵其能变思贵其不常也噬嗑四变而成頥在噬曰噬干胏得金矢在頥曰虎视躭躭其欲逐逐啮物贪获无能改于其德也咸四变而成蹇在咸曰憧憧往来在蹇曰往蹇来连蹇蹇连连是为憧憧也旅四变而成艮在旅曰旅于处在艮曰艮其身身客曰旅旅于处则非旅也艮也干五变而成大有在干曰飞龙在天利见大人在大有曰厥孚交如威如吉干五见二者交也飞龙极天者威也同人五变而成离在同人曰先号咷而后笑在离曰出涕沱若戚嗟若吉不戚嗟不号咷不吉不笑也大过五变而成恒在大过曰老妇得其士夫在恒曰妇人吉夫子凶老妇得士夫故妇人吉士夫得老妇故夫子凶也明夷五变而成既济在明夷曰箕子之明夷利贞在既济曰东隣杀牛不如西隣之禴祭实受其褔箕文同世东隣商也西隣周也皆为纣西伯言也革五变而成丰在革曰虎变在丰曰来章虎变文炳之曰章也干上变而成夬在干曰亢龙有悔在夬曰无号终有凶阳不得亢隂不得号葢皆恶其尽也坤上变而成剥在坤曰龙战于野其血黄在剥曰硕果不食君子得舆小人剥庐坤犹存龙剥犹存果其幸君子同黄不免血庐不免剥其快小人亦同也否上变而成萃在否曰先否后喜在萃曰赍咨涕洟无咎莫否于赍咨涕洟而莫喜于无咎道有繇来故曰先后也旅上变而成小过在旅曰鸟焚其巢在小过曰飞鸟离之凶焚如死如恶能不凶离为雉震为鹄离变为震卒不离鸟也迹乎其叛者有如坤初变而成复在坤曰履霜坚冰至在复曰不逺复霜冰趋消灰素趋长也需初变而成井在需曰需于郊利用恒在井曰井泥不食旧井无禽郊需贵恒井泥贱旧也豫初变而成震在豫曰鸣豫凶在震曰震言虩虩笑言哑哑吉一乐召悲一惧致福也贲初变而成艮在贲曰贲其趾在艮曰艮其趾贲矜而足髙艮静而踵悬不下也大过初变而成夬在大过曰借用白茅无咎在夬曰壮于前趾往不胜为咎慎无咎者功茅壮不胜者咎趾也坎初变而成节在坎曰八于坎窞凶在节曰不出户庭无咎宁户庭望坎窞无坎窞望户庭也益初变而成观在益曰利用大作在观曰童观大作不童童观不大也萃初变而成随在萃曰若号一握为笑在随曰出门交有功号而得笑则为空号出门得交不为空出门也泰三变而成明夷在泰曰用冯河在明夷曰用拯马壮其力胜则冯河力不胜而恃马也豫二变而成解在豫曰介于石在解曰获三狐天下之阳刚皆学石天下之隂柔皆学狐也屯三变而成既济在屯曰即鹿无虞惟入于林中君子几不如舎在既济曰髙宗伐鬼方三年克之小人勿用逐鹿得阻伐戎得克此舎君子彼勿用小人也坤四变而成豫在坤曰括囊无咎无誉在豫曰由豫大有得勿疑朋盍簮或谨身而救过或适志而侈获括囊思危盍簮道广也需四变而成夬在需曰需于血出自穴在夬曰臀无肤其行次且奋出血去蹇行肤伤也临四变而成归妹在临曰至临无咎在归妹曰愆期迟归车舝喜至摽梅怨愆此二者不可同年而语懐也姤四变而成巽在姤曰包无鱼在巽曰田获三品无鱼逺民纪矦之大去其国也于田有功文王之获霸王之辅也涣五变而成防在涣曰涣汗其大号在防曰童防圣之与童涣之与防千里也谦上变而成艮在谦曰利用行师征邑国在艮曰敦艮吉时则鸷发时则龙蛰行止异宜动静殊节也蛊上变而成升在蛊曰髙尚在升曰防升荦荦者遐举昧昧者崇跻也贲上变而成明夷在贲曰白贲无咎在明夷曰不明晦自色之贲以反于白贲之至也自月之不明以极于晦夷之尽也大过上变而成姤在大过曰过渉灭顶在姤曰姤其角顶灭而身必无余角见而知其体备也坎上变而成涣在坎曰系用徽纆寘于丛棘在涣曰涣其血去逖出无咎姬文之叹拘幽帝姚之謌解愠一坎一涣判然者也


　　儿易外仪卷五
　　钦定四库全书
　　儿易外仪卷六
　　明　倪元璐　撰
　　弥纶之类曰尽利一
　　易列
　　八卦位列隂阳之列曹有长有僚翼如也
　　易列仪上
　　仪曰夫以易自处则必无过以易处世则必无祸过祸之端起于畸行畸行者积刚而亢积柔而防是故易之为卦也阳卦必多隂隂卦必多阳所以为防也为防者何夫隂阳之义正刚柔之号美而天下之徤人多悍顺人多怯以其悍怯之情托于正美之器则凡易之所谓祸与过学易者皆引以为其道矣以易居过以易召祸以干之道毒天下以坤之道辱其身如此天下寜宜有易乎且夫天地之命仪而制气也命日司德命月司刑制火使无质制水使有力日之赫然而谋和吉故不杀物月之凉然而执威棱故不夷于列星火附物为质如剑因人而威故不得自作其怒水触物形力如肉负骨而壮故万物莫能屈之也茍以日之威而役霜雪之气月之华而逞云霞之姿火自为器而立水无其骨以主其肉则草木必昼死虫禽必夜翔燧人不得制阳焰而驯之防下弱川不能浮鸟羽而取济矣是故隂阳之扶者韦之佩也命刚防亢命柔防防予之干分必使多取坤予之坤分必使多取干一主二辅则辅有功以其主正而权独虽使辅过之亦不能为奸也系曰一君二民君子之道二君一民小人之道者此以言乎其迁物象宜后天之论也当始立卦隂阳之才岂有君子小人乎设防制偏亦虑其后之必以隂阳分君子小人而君子之器以载小人者患皆繇于偏畸故易之防六子者甚也易以为六子学乎乾坤者也不可以恣其情然固不防乾坤夫乾坤者易之所不疑尔
　　易列仪中
　　易之所以不疑乾坤者以天之覆物是其德地之载物是其力刚着其德柔着其力则无敝也易之所以又不疑乾坤者以天之地譬侵火不煆水鞔其中以地之郛天譬韫玉不刓石环其表也易之所以又不疑乾坤者以干之惕若其中多惧坤之利贞其动以刚也易之所以又不疑乾坤者以干老而坤牝也皆马坤坚而干寒也皆冰干美而坤主也皆利坤括而干濳也皆隐二者同物也易之所以又不疑乾坤者以干龙自田而天是其道不离乎坤坤防朋东北而不肯以妃艮是其心不忘干也易之所以又不疑乾坤者以先天六子三隂者位皆亲干三阳者位皆亲坤观其所亲则知其救也易之所以又不疑乾坤者以乾坤二者皆龙也干之龙能无首则不悔亢坤之龙能战则不羞血刚亦不悔柔亦不羞则亦无讥也而又以为干无首法坤无成坤战法干战也易之所以又不疑乾坤者以为纯则老老则变变则易矣易岂疑易乎
　　易列仪下
　　圣人之所制为隂阳之卦者皆圣人之自道也是故震也者始壮者也始壮也者文王也其始也不畏威主不交謟臣而其既羑里不怨其卒三分不侈者是取诸震也坎也者中坚者也中坚也者周公也于上上恭冲人于下下媚白屋而于中负扆定危赤舄定疑者是取诸坎也艮也者终厉者也终厉也者孔子也其少也绌飨弗怒其壮也受乐弗谏而其老奋威笔口章义诛伐者是取诸艮也是故巽也者防端者也防端也者亦文王也静而顺帝柔而和民而继之窃叹终于赫怒不防不陨是取诸巽也离也者丽者也丽也者亦周公也首治旄钺终治斧斨而礼乐华朝农桑焕野中明外威是取诸离也兑也者底豫者也底豫也者亦孔子也少正命刑句须命兵而木铎不厌弦謌则喜先忧后恱者是取诸兑也是故六子者三圣人之所取也六子鱼贯以侍乾坤三圣人鹤隂而和包牺氏是故包牺氏其干坤乎包牺氏以礼乐制作教周孔以淳简无为教文王干见之之谓乾坤见之之谓坤矣包牺氏尽有乾坤之象而三圣人尽有包牺氏之卦三圣人之互乎六子者乾坤之德也是故四圣人者皆不可以阳阳之以隂隂之也四圣人者皆易也
　　易列图干一兑二离三震四巽五坎六艮七坤八不分濳跃



　　右取信策四十四八卦予八益以位数三十六
　　符曰八卦者天之命羲非羲能造设为之也故宜使聚居如星文枢垣藩辅连缉罗翼斯可以周大穹之仪明璇玑之德也是故卦之孤立者天位也因而重之人事所繇起也是则羲之所造设不得不离居者矣凡卦之重自乗者八交乗者五十六自乗者如干天也而又乗之干天之生物在其中人之参天在其中也坤地也而又乗之坤地之成物在其中人之两地在其中也交乗者如干矢而坤乗之休之曰顺咎之曰阻皆为人之以地事承天也坤地而干乗之休之曰徤咎之曰险皆为人之以天事制地也是故内卦曰贞外卦曰悔其为天道故贞也其为人事故不免悔也夫人事芸芸繇于造设今为其聚居孤立以明夫自然者亦易之静正者乎
　　易位
　　天地定位山泽通气雷风相薄水火不相射八卦相错圆图也雷以动之风以散之雨以润之日以暄之艮以止之兑以悦之干以君之坤以藏之方图也是皆伏羲卦位先儒以为先天之学也帝出乎震齐乎巽相见乎离致役乎坤说言乎兑战乎干劳乎坎成言乎艮是则文王卦位先儒以为后天之学也
　　仪曰昔者舜受尧之道坐有其天下及其制治一变尧律工虞礼乐顿移其官而尧亦不怒舜亦不谦史臣作史如无见者以其尧典错于虞书此事连文莫之能间昔者文王受包牺之道坐有其卦画及其制易大更牺矩崇卑正维悉迁其次而文亦不瑕牺亦不殒仲尼作系如不觉者以其先图综于后位弥条贯节莫之敢疑繇此观之舜甚明易而文王之才可帝也尧以其授时作讹之道尽予舜牺以其王天下神明之德尽予文是故方圆者图彖之玑衡而先后天者牺文之咨命也包牺曰使君南面使臣北面如其天地则已矣文王曰上古简简中世反反不克明不可使当尊不贞险不可与图大也包牺曰东望望日西望望月使人仰而学之亦不胜道也文王曰宿乎至明斯可以英矣本乎有忧斯可以恱矣包牺曰雷本地则依地且下蒙而宜威风行天则亲天且上尊而宜顺文王曰以后世之君而安所取顺以后世之民而安所取威使以土德调其火怒承母育子销兵为泽有生无杀坤之职也使以山材发其木昩恭上静下制水不波遏刑归德艮之力也包牺曰极于亥宜止矣升于已宜恱矣文王曰隂节已盈剥道谋复晏争之力存乎大君阳气垂毕干心畏坤制物之权系于长女与其止之不若宰之与其恱之不如风之凡是八者文王以为包牺如作必悉听之于是乎二仪之都禅于离坎水火之奥移诸兑雷雷风之宅授之艮坤山泽之疆以奉干巽更舎易躔陵谷如变鼎革大际几摇龙而爻象晏然河洛不沸研牺奥学不敢防文鑚彖秘谋不能疑卦斯繇珪璋合器鍼缕连情揆方致归要于不变者矣譬之黄裳更而赤绂虽黄赤改色裳绂移章而质体不迁其人则一是故变干成离而离为日日仍君象反坤为坎而坎为月月即隂仪代离以震而震岁德也离日称德播坎于兑而兑秋刑也坎月居刑巽之为坤是使地升气而成噫震何以艮葢教雷幼寅而壮卯艮止也止莫如健干亦隂阳之限兑恱也恱犹之顺巽亦易简之官此明星辰迁流即繇天气不可以旦昬小荡便罪纷更流驩殛鲧本诸尧心吁哉咈哉是其教舜者也夫牺之图卦俄圆倐方固知其后必当易位矣
　　易位图之一圆图方图极二乾坤竒偶各一




　　通卦爻摩荡不足者以二极通之六十四卦俱备二图所列无遗义矣
　　右取顺策十五以二图起中予河图之数信策三十二合乾坤震巽之策而倍之
　　符曰葢夫二图之为大观也圆象天而包地外方象地而处天中者隂阳之贞配也圆图干兑离震穹然左环者天卦也巽坎艮坤焕乎右抱者地卦也方图西北十六天自谋交东南二八地相求友睨而视之干兑离震巽坎艮坤自西北而东南皆隂阳至纯不主生物者也西南十六天谋交地天卦上游而生气在首东北十六地求友天天卦下防而生气在根睨而视之泰损既未益恒咸否自东北而西南皆隂阳得偶力能生物者也方图之干处圆图之亥是为天门方图之坤处圆图之已是为地戸天气下降地气上升此两十六者隂阳之审归者也方图之泰处圆图之寅是曰鬼方方图之否处圆图之申是曰人路人以正鬼鬼化为人此两二八者隂阳之知类者也圆图之乾坤方图之震巽河洛中宫之五教之也圆图之阳南隂北方图之阳北隂南亦河洛四七九八之迁乎其地者教之也是故圆图旋也方图穿也圆图缉也方图织也玑衡法圆图也井田法方图也国风法圆图也禹贡法方图也王防法圆图也握竒法方图也子长年表法圆图也蘓蕙回文法方图也
　　易位图之二先天后天干离坤坎一坎兑离震二巽坤震艮三兑巽艮干四不分濳跃

















　　右四正四维各取信防三十六尽八卦位数之策予之
　　符曰先后天二图疑必皆出于包牺者也茍离一以待文王是则包牺有遗虑矣夫道有本末即分体用分体用即有后先先天居体后天入用者正也譬若一堂之聚父南母北长东幼西此其位列然也若使受职脩业父农而畆或北母蚕而室或南兄射而圃或西弟读而塾或左此岂为悖乱斁伦者乎今牺既陈卦位宜必求详其所致功茍惮迁流立体遗用则无所发卦犹置车不安辙也必云道存不尽何为方圆二图独纵情条包举曲出夫牺之作卦也一必极之八八必极之六十四不至于义防势穷不得止此知留余以待后人非牺志矣
　　易数【数上声】
　　数往者顺知来者逆易之于数繇数以得知者也
　　仪曰夫以震之洄干为已生数往巽之流坤为未生知来一器中裂分秉区隅是为不知论者也明者通之是故悔裂则求连咎分而谋串葢曰莫非数往知来者也震之洄干是曰数往坤之洄巽则亦数往巽之流坤是曰知来干之流震则亦知来羣子循区惟斯言为明际矣明际之学入宁见位茍即因际求圜以四防八而曰自坤洄干此为数往自干流坤此为知来抑不为入位见寝洞圜者乎即又因圜求端以画冐卦而曰自上洄初此亦数往自初流上此亦知来抑不为入寝见窔察端者乎夫立乎上以观初莫非往物也立乎初以观上莫非来物也往物甚着来物甚幽着而着之顺幽而着之逆以易为逆自其始为一画已逆矣岂必俟诸列位成能分羣聚类左推右荡而后始明之哉且夫万物之数皆生于数数之以乗数也数之乗数犹女乗女女非能化生者也女而女之而后乃能化生成形数非能察幽者也数而数之而后乃能察幽知鬼神之情状是则天下宜不寳女而寳女宜不神数而神数女其有是女者也数其有是数者也人不能以女无女物不能以数无数物必综有数必循往子舆氏曰性者故也以利为本故犹曰往利犹曰顺是故疑来而信往畏逆而乐顺恶智险阻而尊性易简者子舆氏之学也而曰千岁之日至可坐而致千岁之日必系乎来坐致之情必繇乎数而曰茍求其故求之犹曰数也是故数往者知来之奥矩也百里之途行既三十循迹指数知所未来是七十里矣今夫童子者天下之至蒙而野农者鬼神之所不告也雨先徴明魄习见野农曰来岁岁穰后岁岁凶童子曰来朔月生后晦月死野农之明可与治歴童子之智可与穷天莫不迹所已然据为逆覩者矣是故圣人有前知之道不贵无因之察圣人即贵无因之察亦不语难明之怪圣人者无不知而有不知者也圣人知天曰月离毕隂明日其雨月离毕阳明日不雨圣人知时曰春行冬令国有大恐冬行秋令国有大兵圣人知世盛衰以其因革曰鲁必事齐齐必自乱圣人知人存亾以其静动曰柴也其来繇也其死圣人之于灾祥咎休虽十世如覩也而其于天行人道正反惠悖之已事则犹夫绌指而数称之推此而言物数事纪隂阳之房绌指数称神明道尽循往测来道术同贯者矣曰易逆数葢言其顺也
　　易数图




　　右二图各取信策三十六奨半以全
　　符曰子贡曰闻一知二夫子曰告往知来此可明一二往来之义也故二为一之来八即七之来如此则自干数之至于震自巽数之至于坤莫非逆而已矣圣人之曰数往知来此循夫八者所乗之位数而通互其言条也若曰是八者顺而数之则推一往八者顺也逆而知之则摄八来一者逆也凡纪数之法必自昨日推之今日凡前知之数贵以今日豫知明日自昨推今者顺豫明于今者逆是故数无有不顺数无有不逆也



　　儿易外仪卷六
　　钦定四库全书
　　儿易外仪卷七
　　明　倪元璐　撰
　　弥纶之类曰尽利二
　　易兼
　　兼三才而两之不兼不可以为才也
　　易兼仪上
　　仪曰甚矣易之尊才也归才于天归才于地归才于人命曰三才易以为三者之自立皆系其才观乎天文则知其才矣甚动而人安之也观乎地理则知其才矣甚静而给人求也观乎人情不必可知其才者以其动则劳物静则专已是人不法天地也天才极于日月地才极于山川日月甚明山川甚英人皆不能以遁日月而皆得以蔽其幽曲人皆不敢以犯山川而皆得以逃其死是则天地之才大也王者致功儒者尽性不明乎此未有能极其才者是故人才极于仁义也故曰立天之道曰隂与阳立地之道曰柔与刚立人之道曰仁与义隂阳柔刚仁义此其以兼两为才者也是故有其一又有其二则其才极矣知其一不知其二则其才绌矣
　　易兼仪下
　　才者冒德之称也天地以其才自生又以其才生物天地恃其才足以生物又能养而治之所以职生而不辞也天地生人亦必纵之以才使之俯仰而能容中处而不废故人者天地所命才而因以铸才之器也极天地之才以命人不过始于生之中于养之卒于治之而已然而人皆能自生不教而知求男女也皆能自养不教而知谋饮食也皆能自治不教而知爱亲敬长也此则人之才与天地等也圣人之才兼此三者然皆有所正之正天之才以其元气正地之才以其厚体正人之才以其静理元气者天之着锋者也厚体者地之造功者也静理者人之治力者也凡天于物秋剥者春复夏荣者冬胎天未尝一日谋杀物之事而寒暑之气被物即变是其锋厉也凡地气蹇凝一蒸而天云霞一激而天霆霹为天餙喜餙怒章其爱威者是其功多也凡人忻欢愁叹孤情遂志皆能使天地之大移其故仪匹夫不言而隂阳为变者是其力完也圣人以是正三极之才以是才取正于三极是故擿物而不痛轰世而不惊革俗而不疑迁化而不识天下之才皆归大于圣人圣人之道皆归大于其才才大则难名或曰是其德耶云尔易兼图之一兼正干天道坤地道六子人道一震巽二坎离三艮兑隂阳长少贞配为正






　　右取信策三十六准卦位全数
　　符曰夫乾坤之相配也五燕六雀若衡量然非必仰俯而得之绎乎卦言则亦已察矣故干初九潜龙致谨坤初六即履霜知戒干九二文明利见坤六二即直方不疑干九三惕厉及夕坤六三即含贞有终干九四跃奋渊材坤六四即括凛囊德干九五循天上蟠坤六五即循裳下际干上九振阳而亢坤上六即振隂而战干之用无首莫知其端坤之用即永贞而莫测其底此其逑合齐伣有若丝缗讵有自命参两而毗阳毗隂以为其才者乎易兼图之二兼胜震离兑坎巽兑艮巽离分配统以乾坤隂阳虽分长少不配贞胜者也














　　右取信策二十四准单卦画数诎正六之二
　　符曰夫干健坤顺立配永贞数之福者也故其诗曰君子偕老长少刚柔乖互以处情之怨者也故其诗曰不见子都乃见狂且是故位取相符义求甚称宜为衡石以程隂阳然而姬公心恕以为中庸难见也故其繇曰老夫得其女妻无不利老妇得其士夫无咎无誉茍不没隂阳之仪虽使偏畸犹为有利无咎也然而仲尼特以为畸阳可恕畸

　　隂不可恕故其象曰老夫女妻过以相与也老妇士夫亦可丑也此为勉寛杨梯以束楚星隅而厚诛枯华以墙茨中冓者乎以此观之偃王无骨莫之自立所繇不若孔文举金性太多木性太少者矣
　　易索
　　干索得男坤索得女索而得之生生之难也
　　易索仪上
　　仪曰诗贵男子隆之以三仪床取诸塈也裳取诸贲也璋取诸器也诗贱女子替之以三物地取诸坠也裼取诸蔽也瓦取诸弃也易贵男子隆之以三名震取诸毅也坎取诸济也艮取诸制也易贱女子替之以三字巽取诸避也离取诸比也兑取诸媚也是故命名之纪先王之所慎也贵不假贱贱不假贵阳不疑隂隂不疑阳生而咳之至于壮老男事其父女事其母不移其德以是明孝者也然而有説易之甚贵男子也则甚祸男子毅以其威而后乃人怒之济以其才而后乃人忮之制以其力而后乃人竞之易之甚贱女子也则甚福女子避而顺乎人人得不顺之比而丽乎人人得不丽之媚而恱乎人人得不恱之祸生于贵贵不解祸福生于贱贱不损福天下不才之子以是怨其父富家之女以是恩其母是则有繇也然而又有说易祸男子何尝不诫男子曰曷不匕鬯虩虩而患跻陵乎曷不约牖坎坎而忧不平乎曷不时止时行而厉薰心乎易福女子何尝不励女子曰闚观之入胡不为风乎娣袂之华胡不为日月乎贯鱼之恱胡不为膏泽乎茍使天下之男女循易之教以之逃祸即可以不忧祸以之承福即亦可以不耻福也是故此三男三女者其所受质必自其父母为之其所繇得祸身防得福名败者则皆不可以咎其父母也自有太极则生两仪一天一地一隂一阳一父一母一男一女形埒体敌义抗功衡而忽分正邪因离祸福驯极疑战以征泰否是真易之所不料而势之无可如何者也故使数还其平理贞其配天下之男子不必多祸女子不必多福男子有其静气女子有其宏量则家以正矣而天下定矣
　　易索仪下
　　凡物之所甚寳虽父母不多以与诸其子凡物之非其质者虽多取之而不可以求附也是故干之三男坤之三女既男之女之而所分乾坤之体者三而一耳三女之于干三男之于坤多取之矣而干不曰吾子坤不曰吾女此岂不贵乎赋材之笃而用心之专者乎故天下之才为难论也得阳节之多者莫若范蠡霸越子房椎秦而一托鸱夷塟黄石则天下谓之知雌得隂数之多者莫若栖楚浮沉阳城闵黙而一叩玉墀裂白麻则天下推其雄分有似乎行徤而非者虽以何窦诛乱徐骆讨贼读尽春秋而天下不谓之干材有似乎厚载而非者虽以胡广混世冯道和光学尽中庸而天下不归以坤德是则知为乾坤之男女者得其一端而亦足以肖而特恶其似而非也
　　易索图干震坎艮第一坤巽离兑第二












　　右各取信策三十六如其位数而倍之
　　符曰三王以前父无定子得其道者则子之女娲以后母无定女正其德者则女之是故尧不子丹朱而舜为之子舜不子商均而禹为之子吕雉不可以母汉而陈平为之女武曌不可以母唐而狄梁为之女舜禹之诛殛随刋男子之才也陈狄之委蛇郤曲女子之容也尧舜无子而有子舜禹无父而有父吕武不母而犹幸其有女陈狄男化为女而犹幸其有坤之道易曰有子考无咎又曰干母之蛊故无子虽尧舜不免咎有女虽雉曌不终蛊天下之治道尚阳则贵子克家尚隂则贵女干蛊克家干蛊之男女父母皆求得之求得之者求而后得之求而后得之故曰索也
　　易倚
　　参天两地以倚数数流甚顺孰知其繇来也
　　仪曰圣人者有事之称也天地所事惟生圣人圣人既生即求天地无道必使之有道无象必使之有象无名必使之有名无数必使之有数程量道里模约匡郭揆歩不足制以九章少广御综方程御错圆者中勾方者中股相圆犹鼎即用其足相方犹轸即法其角三之则三四之则四全之则全半之则半鼎天而三天不讼穿轸地而四地不咎凿乗一全三三不畏尽除四半两四不耻削是惟圣人神明与天地谋分积纪防有不失者也圣人者以学问为权以智计为量以守道为绳以精义为凖以权量绳凖为之数纬圣人所察者隂阳之气所信者竒偶之形所循者一二之纪所守者圆方之义圆方者叅两之归也圣人虽制一事用一人出一言立一计不本诸叅天两地则圣人不为凡制事莫圣于尧舜立言莫圣于易春秋尧舜易春秋之道莫不始于参天卒于两地参天以其至圆而两地以其至方也尧治天下不欲亢天下欲已共工以人言化而不已共工欲不用鲧以人言化而姑用鲧当此之时尧圆如天也及其登舜畎畆授之天下外不以谋诸其人之父母内不以谋诸其子确乎不防介于石矣舜绍尧不欲倚尧尧庸四凶不流殛舜变之而乃流极尧九载不黜陟舜变之而乃黜陟当此之时舜圆如天也及其法尧授禅亦以命禹宅五十载不过歴握十六字不易词执之莫脱顺以则矣包牺制画不欲使物介画始于一以告竒累于三而不偶刚柔表殊推荡取互当此之时易圆如天不可得执也及其触类引伸二而八八隂阳齐列而可观正反得配而不悖既有典常不易方矣孔子作春秋不欲使人测春秋为其为宗国则亦讳之为其为盟主则亦包之当此之时春秋之圆亦若天之穆浑也及其援义正法以诛乱贼遗直无所谢其辜中立不能乞其命不迁不流不逾矩矣是故圣人一日五化而皆取诸参两也尧以参驭小人以两驭君子舜以参制治法以两制道统易以参命画以两命卦春秋以参治防文以两治大义一参一两则物有辨物有辨则数立数立而道贞道贞乃神天地之所以不测也
　　易倚图之一倚分分者一圎一方一天一地一三一四一竒一偶以分参两　参图干二太极一画始阳动爻各一竒爻三两图坤二无极一画始阳动爻各一竒爻二偶爻一太极形圆凖天无极形方凖地画始为一所谓天之圆径一一而围三地之方径一一而围四也动爻匡郭当围三竒当三二竒一偶当四




　　右各取顺策二十信策三十五合顺信共五十五如河图数
　　符曰干非即天而天之德也坤非即地而地之德也如尧德放勲舜德重华今言放勲重华即知是尧舜也太极非规而貎极以规故使执圆也无极非矩而无不逾矩故使执方也凡一非一而造端之一画是为一祖故使执一也九章非数而八卦之一连二段是为数宗故使执数也阳老而动不为围设而以动周六虚有围之义又口形像围故使执围也故夫万物之不可名言者皆有取乎像也星文斗形像斗即名之曰斗旗形像旗即名之曰旗羽林以其丛积像营卫贯索以其连结像岸狱本取诸形似而其占之义即因之而立义立则文着占立则应随儒伎共守之不可得而夺矣是则道之因戯为制者也
　　易倚图之二倚挂挂者挂其圆方乾坤于外置之不论单就四重卦取论竒偶以当参两　三阳一隂三隂一阳是三叅一以当参天四阳四隂或隂阳各二是为二偶以当两地



<经部,易类,儿易内仪以__儿易外仪,卷七>









　　右取信策三十六天度三百六十地野之亦如其数以一当十四正四隅加策四
　　符曰盈天地皆卦也揆天步地易皆以使卦亦犹使鼔记里使表明疆者也天体东西南北经纬凡三十五万七千里分六十四卦卦占五千五百七十八里四分里之一章亥步地四极通经纬凡四亿六万七千里一百五十步使六十四卦分治之卦占七千二百九十六里二分里之一三步十

　　分步之七此其截然者矣因而取径于圆区画鼎分以二十一卦三分卦之一连衡三规以正参法取径于方正反约括以三十六卦摄六十四之几半中分四矩以正两法故人知数倚参两而生卦不知参两倚卦而生数也










　　儿易外仪卷七
　　钦定四库全书
　　儿易外仪卷八
　　明　倪元璐　撰
　　弥纶之类曰尽利三
　　易推
　　刚柔相推而生变化刚推生变柔推生化也
　　仪曰易之为道居贞而已其曰变化则贞之尽辞也夫时行寒燠物生荣枯推致自然犹音节奏不循乎此不成其声寒徃暑来以是谋变生有死无以是谋化然不能寒暍暑冰冬生春死雉雀入水变为蜃蛤草麦乘气化为萤蝶然不闻鸿隼或然茅苇偶尔牝牡化生隂阳之纪亦未见牝有注施牡时受鬻循贯万始守此一成稍或星辰失次陵谷迁形莫不奔走惊危呼妖讼孽者矣天地之计求为可恒制律引绳力自箝押茍病天地拘墟笃时其必繇此矣而易顾緼之门之以谋其变化易之所为变化者形象可见莫如卦画刚柔最明莫如奇偶进退相乘莫如摩荡拟议所营莫如参伍鬼神倚数莫如生成来物取占莫如挂扐循此数者已极周流察其断然扶绳不忒虽以其道之圆神四圣人之钩致不能益卦为九累爻至四不能使刚或非竒柔俄不偶不能退阳为小进隂为大不能九叅六界上互初宫不能易夺水火倒其生克迁流参两反其吉凶八八之位奠犹虡鼎五五之官守若疆畔茍病易为拘墟笃时疑亦必繇于此而圣人以为是其变化通于神明者此知变化者求尽乎贞之词也求尽乎贞圣人以为其循节致功则亦有其推迁错迭者矣人具五官废一皆怜改一咸骇怜其不成骇其非人不成则物非人为怪物怪之间宁有神灵以是为变化是丧道也茍以变化为神之所为而非丧道者其必在于不可得怜之又不可得骇之者乎是故不可以其离情乱法谓之非常也易推图跃动爻二隂阳分合俱出分配错二等跃潜隂阳相凖为配不配为错
<经部,易类,儿易内仪以__儿易外仪,卷八>











　　右错图卦取信策十五爻取六裁配防之半
　　符曰蔽易一言动而已蔽动两言变化而已变化之为义昔之圣人皆尝离而暴之故曰于予击石拊石百兽率舞者变也舞干羽于两阶七旬有苖格者化也未几见兮突而弁兮变也胡然而天也胡然而帝也化也陨石于宋五变也恒星不见化

　　也腐草为萤变也东风解冻化也飞龙在天变也丧羊于易化也日中见斗变也载鬼一车化也夫妻反目变也不见其妻化也枯杨生梯变也以杞包化也变振阳而神也化播隂而鬼也三变之谓君子五化之谓圣人
　　易制
　　范围天地之化而不过所以明制也
　　仪曰天地有过圣人之所必救也天地过静圣人救之使必无咎天地过动圣人救之使必无悔天地过贞圣人救之使必无吝天地过厉圣人救之使必无凶圣人之所为救天地者以天天之以地地之圣人之所为天天地地者以范范之以围围之而已范犹曰模所以责肖也围比于畔所以教遵也圣人肖天地亦欲天地肖之圣人遵天地亦欲天地遵之天地处圣人之世虽甚毗畸无有偃蹇而恣其情者也当世洪荒天地澹畧庖羲以为其过在蒙蒙利用爰着其画爻为范而盛陈六十有四刚柔贞变之徳为围刚柔贞变之徳塞乎天地而天地繇之亦以神明矣唐虞之际天地灾害尧舜以为其过在屯屯利用经纶爰着其明聪为范而盛陈五圣臣随刋养教之才为围随刋养教之才塞乎天地而天地繇之亦以复旦矣商周之季天地秽浊汤武以为其过在蛊蛊利用干爰着其干戈为范而盛陈十一征三誓割正大定之功为围割正大定之功塞乎天地而天地繇之亦以永清矣春秋之世天地淆乱仲尼以为其过在讼讼利用狱爰着其笔口为范而盛陈二百四十年褒讥予夺之义为围褒讥予夺之义塞乎天地而天地繇之亦以不长夜矣繇此观之天地有过圣人必救圣人有救天地必聴圣人者天地之良御范围者圣人之辔防也诗曰伐柯伐柯其则不逺又曰折柳樊圃狂夫瞿瞿巧匠贵范狂夫畏围况天地乎
　　易制图范围分二极天地分乾坤竒偶










　　右取顺防十五信防二十一合三十六止于卦位之数以明不过
　　符曰书诗有言天乃锡禹洪范帝命式于九围夫禹不得范无以平成汤不得围无以表正范诚立则二仪不能欺以赢缩围不阙之则隂阳之气无有奔逸者矣然此非圣人之自为天实锡之命之是明天地之性循常而乐制也范文从竹说文云以土曰型以金曰镕以木曰模以竹曰范竹浑中

　　如环离之爆然不淆其族刻削着物则穷万形此有似乎儒者之图太极尔古文囗为围本谓无者空四宇之有而因指四宇以明无拟穷议滞不觉成囗遂有匡郭此宜以围畀无极尔
　　易求
　　参伍以变错综其数朱子以为是揲蓍求卦之事也
　　仪曰夫一则孤之至而两则众之盛者也今使羲之制画竒而已矣是犹石田谁为生易者乎益竒以偶得一而二以一参二以偶伍竒以其一竒错于二偶以其二偶综于一竒爻象乃立云为乃兴鬼神乃通变化乃出天下之道宁有可以不参伍错综者乎二仪则参圣人中央则伍维正隂阳则错气纬章部则综歴元不如此则乾坤几毁易亦不可见是故圣人之议道也两端之陈必介以一所以明参也四者之列必谋其中所以示伍也虽甚贵独必不离众所以致错也虽甚贵兼必不弛独所以建综也参之所以破挛伍之所以穷际错之所以尽情综之所以主义是故命物之情愚必参智贵必伍贱功必错过伪必综诚制世之权信必参疑喜必伍怒赏必错罚动必综静朋愚而孤智智足以誉愚矣环贱而中贵贵足以惧贱矣左过而右功功足以补过矣物伪而我诚诚足以悔伪矣再信而一疑疑足以贞信矣三怒而二喜喜足以休怒矣一罚而一赏赏足以厉罚矣百动而一静静足以臧动矣参之伍之错之综之圣人于此权乘量除居经适纬防役九章为之算材规模七防制其组徳鑚倚道术选练章仪天地之文因是以成天下之象于斯乃定也今曰絶类无凶朋从有害人知其一莫知其他参之则丧朋而不参伍之则离羣而不伍错之则睽孤而不错综之则乱萃而不综以为变则不游魂而无变以为数则不倚器而无数以为文则不杂物而无文以为象则不受采而无象然且以为其道高尊可以制物是则岂为知易者乎天下之法皆以目事纲天下之利皆以母享子天下之礼皆以酬教酢天下之情皆以缪报绸纵物相与天地之徳使卦相交作易之能诗曰独行踽踽岂无他人不如我同父夫图生一即生二易生竒即生偶一二竒偶同父而不使同行为是踽踽曷故哉
　　易求图之一参伍参跃卦以竒偶三数之得九潜卦以竒偶三数之得二十七伍跃卦以竒偶五数之得二五以当五五潜卦以竒偶五数之得二十五竒一偶二如干即三坤即六余仿此本义曰参者三数之伍者伍数之




　　右参取信防三十六伍取三十五各如其画
　　符曰三五者数之善取而能归者也故一者天数也九者老阳二十五者积竒亦皆天数也取之于天三其一而三五其一而五归之于天三其三而九五其五而二十五易道尊天不取之天其数不立不归之天亦不可以正其数也是故万物之聚数皆注于三凡曰三锡三裭三接三就云云者虽其事或逾于三而止谓之三以为三鼎而不可得孤也万物之完数皆注于五凡曰五刑五教五典五瑞云云者虽其道可不及五而必极于五以为五环而不可得破也
　　易求图之二错综潜杂卦而跃六子曰错跃乾坤曰综　本义曰错者交而互之也综者总而挈之也六子隂阳交互乾坤总隂总阳




　　右错取信防二十四以画错于二十四也综取三十二以乾坤阳隂各综卦三十二也
　　符曰凡论道谋事不错不综则皆不可得为也故虞舜之庭必有两端者贵错也虞舜之心必有一是者贵综也孔子游于景山使三子赋子路赋勇子贡赋辩顔渊赋徳孔子曰圣士哉三子同师而言必异持者贵错也孔子必尊道徳而赏顔回者贵综也扁鹊起虢世子砥鍼砺石子阳同药子明灸阳子游按磨子仪反形子越扶神五子各致其功者贵错也而扁鹊必自握鍼石者贵综也孝武会诸占家问之某日可娶妇乎五行家曰可堪舆家曰不可建除家曰不吉丛辰家曰大凶歴家曰小凶天人家曰小吉太一家曰大吉状闻制曰以五行为主使诸家喙喙得鸣者贵错也以其义断之者贵综也天下之事一错一综则无不定者矣诗曰他山之石可以为错又曰羔羊之皮素丝五总此言两立之可交而羣离之必会也














　　儿易外仪卷八
　　钦定四库全书
　　儿易外仪卷九
　　明　倪元璐　撰
　　弥纶之类曰尽利四
　　易见
　　爻象动乎内吉凶见乎外易幽而明于世者祸福明之也
　　易见仪上
　　仪曰易之所贵者变动之徳所神者吉凶之占所切者趋避之谋所严者贞邪之道然而天下之论以为此四者相叛以为情求全而必毁者也何以言之也夫易必知动之反系而金柅曰吉必知壮之繇动而前趾曰凶存乎乐吉恶凶则不可与之谋变动矣三锡十朋曰吉而鼠豕则曰小人剥肤灭顶曰凶而致遂则曰君子存乎慕贞丑邪则不可与之占吉凶矣易教人趋吉则教之趋小人矣教人避凶则教之避君子矣教人趋君子则教之趋凶矣教人避小人则教之避吉矣不畔其数则畔其道不畔其教则畔其占是则人之于易无往而不得畔也以是之故天下之学易者以为易亦骩委不可持据弱者逺之强者疑之是故非圣人不能以学易也圣人之学易也有四正焉易曰爻象动乎内吉凶见乎外动生于爻象故宜先正爻象爻象正则贞邪正贞邪正则吉凶正吉凶正而趋避之情无不可得而正也夫爻象也者易之所以审端而定术也受质贵贱不侔其据居位承乘不常其御纬物连倚不齐其类制时迁流不均其会循际察宜因材审利利静悔憧是为决躁悔牵利跃是为动变飞龙在天非决躁也羝羊触藩非变动也决躁以予小人变动归于君子爻象不惑则动躁分材一动一躁贞邪列矣以贞得祸虽祸亦吉以邪得福虽福亦凶贞之占凶虽凶亦福邪之占吉虽吉亦祸是故贞邪者易之所以告确也吉凶者易之所以示疑也确故愈神疑故愈贞王臣蹇蹇者着忠也见金夫者着蒙也忠之为忠蒙之为蒙此不可以欺易者也蹇蹇曰匪躬者誉辞也见金夫曰不有躬者惧辞也匪之为言安而吉不有之为言厉而凶此易之不敢以欺天下者也死如焚如非吉称也致命遂志非凶谓也致遂无减于死死焚亦致其命然诵离文而变色绎困象则舒顔死焚以乘恒人致遂之归徤者也鼠晋益荣豕涂益利亦人予之者也易不咎予惟凶鼠豕十朋用享三接用锡亦我受之者也易不咎受惟吉马天助者吉也盗伐者凶也干阳昌而无首则着吉也比隂笃而无首则着凶也坤以纯气战而血黄则以为吉不着凶也师以中防帅师而舆尸则以为凶不着吉也繇此而观易之所为吉凶者不以存亡得丧为断也不以存亡得丧为断者是明吉必倚贞凶必倚邪吉必倚贞则趋必倚吉凶必倚邪则避必倚凶趋避不疑则变动为贵道之与数教之与占串于一谋则无相叛者矣是故易之情无不一者也易既已藏身卜筮知来前民岂当有两在无归使人次且兴叹握粟出卜自何能谷者乎
　　易见仪中
　　夫吉凶者则犹非易之所甚贵慎者也易甚贵无咎而慎悔悔有二道焉中疚沮折一也内讼惊变二也疚攻其中自作之孽夫凶可谢曰非我孽也是故易不恶凶恶悔也讼惕于隠补过为功夫吉不可矜曰我功也是故易不喜吉喜悔也圣人以吉凶予数以悔予道以吉凶自逺以悔自蹙圣人以吉凶权悔不以悔谋吉凶以悔正吉凶不以吉凶乱悔悔也者竦身而游吉凶之外者也其要无咎则已矣故曰震无咎者存乎悔也是故亢则龙之咎也不承凶而承悔括则囊之悔也不求有誉求无咎以其不可凶故不可不悔以其不可誉故不可有咎成汤胜桀而悔孔子学易曰可幸无过是故悔者仁义之卫也而无咎者吉祥之止也
　　易见仪下
　　夫尊君而甚爱之书契以来未有如易者矣凡易之爱恶着于繇占隆昌之称是为元大和茂之兆则云休亨嘉美之观被以利吉艳羡之情极于誉喜安常曰无咎释憾曰悔亡极此数端则总百禄悉率祥善曰以燕五六十四五者建极备福而罄无不宜则易之忠也若乃错举咎休并陈规颂可得求者其惟屯师乎屯五曰屯其膏小贞吉既吉之矣而为其已过患其大也不得已则归凶焉师五曰田有禽利执言既利之矣而为其舆师维弟子之故也不得已则亦归凶焉此非易爱不纯大恭小慢夫易犹有虑以为英主无疵其疵皆生于世乱世乱皆繇于救之过锐锐济屯则必抗法抗法则绌徳锐用师则必急功急功则瞀才绌徳而絶恩泽瞀才至任小人絶泽必怨任小人必败此二凶者易不可以不告五亦犹易之忠也然易未尝不许其小贞贵其长子易以为五可震而悔也行法用人五终明之易非惟忠五而亦甚知五也凡易之称圣人者皆言夫御天履帝位者尔
　　易见图之一元吉大吉潜动跃极卦离合







　　右二极取顺信防各六十四八卦止取信防六十四尽予卦数
　　符曰朱子以诂经为学其释易干之元曰元者大也仲尼以述古为教其翼易干之元曰元者长也夫圣贤之分即系此矣必曰元之谓大然则大哉乾元宜为大哉干大也凡六籍之称元者其义皆取诸长不谓大也元后作民父母言长民也元首明哉不谓大首也殷王元子不谓大子也故曰有王虽小元子哉以其小而长之不方谓小而俄又大之也厥惟废元命谓其废初命不谓废大命也元以其大者前列以其前列故元之亦不谓大也王之元舅非大之也王之舅已大矣称元则为贵其序长长也元年春王正月不谓大年也元日祈谷于上帝不谓大日也大之与元诺之与唯也之与矣相去千里故周公之占爻也别之为元吉大吉元吉者以建极而言此吉人之事百福之宗虽不必大而可尚也大吉者以备福而言此福人之事羣羡所趋虽非其至而已盛也故易之占元吉者十有三坤五黄裳顺而则也讼五谋始以中正也泰帝归妹谦降尊也履视其旋考不失也复来不逺静以修也畜牿童牛惕致戒也离丽黄离不过中也损俭享而敬卜也益初毖作五孚惠也井养民也涣散党也此皆谨身立徳之谋理踞其胜故曰元也易之占大吉者四家人富家为富而已升初允升为贵而已萃位不当为荣而已鼎取新为华而已此皆受祉履祥之象势集其丰故曰大也
　　易见图之二贞吉亨利跃极系竒偶为上杂卦次之






　　右极取顺信防各四十九杂卦止取信防四十九依大衍之用
　　符曰贞者之情致一而握固其气专凝而与福会天保定尔亦孔之固固之报固也宋人五徙业而五败荆人抱一玉而终封贞之着吉其正也然亦有着凶者圣人以为守业而守屠龙抱玉而抱燕
　　石则将终其身穷困以死何繇得吉哉吉之为言愽通多获亨利之兼称也故又曰亨贞利贞也居贞而或取凶贞之无定辞乎子思曰固聪明圣知而孔子曰疾固也
　　易见图之三无咎跃以阳卦系竒爻为上阳卦系偶爻隂卦系竒爻及两竒爻次之










　　右跃卦爻俱阳取信防二十六予之少阳揲策之数余取信防十八如揲变三六之数
　　符曰召尤承责曰咎也无咎犹曰我何责焉其词易而义险也故易有袭其甚吉而卒予之平称曰无咎者如随备乎元亨利贞四者之占而徒曰无咎损益元吉萃曰大吉而亦俱曰无咎其他之曰吉无咎者尚繁也易有罣于甚凶而卒予之安辞曰无咎者如噬初二至于灭趾灭鼻而犹曰无咎过涉灭顶凶是其人承祸已极而犹亦曰无咎其他之曰凶无咎者尚繁也故知无咎者吉凶之所受正也吉无咎吉即得正吉凶无咎凶不得正凶咎之难居甚于凶无咎之可安甚于吉夫咎非人之尤而其神自责之也周臣盈庭莫敢执咎畏人责之不知其神先起自责然则逃咎犹逃雨也何之而不濡乎
　　易见图之四悔吝跃以隂卦系偶爻其次竒偶各一




　　右惕六防惕者反策于牍循隂之数故六
　　符曰悔刚反也吝柔牵也涕沱若戚嗟若者悔也不能遂不能退者吝也我心不快悔也其行次且吝也归而逋悔也屯其膏吝也汉高趣刻印销印悔槩于此矣项羽印刓不予吝槩于此矣繇汉高之道即知过必得悔悔必补过繇项羽之道予不决予取不决取予不决予则以戏下失其臣取不决取则以鸿门失其天下吝之为道安徃不得祸败者乎是故悔正则日趋吉吝正则日趋凶孔子曰出纳之吝谓之有司此言其受命于人不自制义告之悔则靳用其心告之释悔则靳用其力似夫守财啬屑然
　　易见图之五凶厉跃偶爻二


　　右击三十六防击者亦反防于牍也治隂以六六极隂之数故三十六
　　符曰凡圣人所称凶厉之辞皆有三谓见形一也寄义二也通意三也诗曰日月告凶不用其行此以天行已着凶莫能掩其凶今兹之正胡为厉矣此以朝政已着厉莫能讳其厉皆为形见势成遂辞也军礼凿凶门此以用兵凶事而因以凶纪门使出而知惧诗深则厉此以涉深厉道而因以厉名涉使触而知审皆为义寄理存深辞也书曰凶人为不善惟日不足此以其人稔恶之必取祸而即以祸之名名其人曰凶记曰怒心感者其声粗以厉此以其声粗猛之必召危而即以危之諡諡其声曰厉皆为意通事连兼辞也此三义者皆易之所有也或曰凶字从乂为爻未具厉文从万为防之盈凵者入于坎窞也厂者丰其蔀屋也以未具之徳已盈之节枕窞蒙蔀何幸之有
　　又曰成徳积刚动罔不臧偏杂隂鄙动罔不否祸福无门召以其动动之上者虎豹大人鼎革文变与时偕作其占吉贞蕃马朋天人所助也次者风雷君子迁改利行不失其常其占无咎鞶带束帛锡亦以贲也其下者位徳不立隂阳杂居肱折趾颠其占悔吝道利用惕涣居出逖所以逺害也其又下者柔诡无良颠倒变乱栋桡鼎覆其占厉凶法利用击黄金钧矢所以号也
　　易类
　　干为天天风始天山遯天地否风地观山地剥火地晋火天大有　坎为水水泽节水雷屯水火既济泽火革雷火丰地火明夷地水师　艮为山山火贲山天大畜山泽损火泽睽天泽履风泽中孚风山渐　震为雷雷地豫雷水解雷风恒地风升水风井泽风大过泽雷随　巽为风风天小畜风火家人风雷益天雷无妄火雷噬嗑山雷頥山风蛊　离为火火山旅火风鼎火水未济山水蒙风水涣天水讼天火同人坤为地地雷复地泽临地天泰雷天大壮泽天夬水天需水地比　兊为泽泽水困泽地萃泽山咸水山蹇地山谦雷山小过雷泽归妹　各从其类也
　　易类仪上
　　仪曰八之摄八明其系矣系之延系察其变矣变之生变贵其游矣游之召游美其归矣是故八八共祖萃则同也祖分八宗离则攻也宗八为支消则凶也益一而振穷则通也两徤共举号则从也不尽为盈进则隆也不离乎类始则终也夫类也者叛而可求逺而相得者也是故连之类也剥之类也荡而之他类也非其类而来归类也
　　易类仪中
　　是故以干为鉴则七者可尽照也夫干不保阳一变而垢再变而遯三变而否四变而观五变而剥几于灭没剥之系干鬋乎一髪忽游为晋骤谋兴复涣曰匪夷出于非意者矣晋离综坤又益髪焉离又呼离火乘乎天乾道乃恢其兴也勃散者可得而聚居者可得而保也故观乎此者则有六揆哀微一也幸存二也喜来三也审繇四也宝助五也旌义六也夫卦徳完器五垂尽其微可哀也譬诸仲尼没而微言絶也然而其微也可哀其存也犹幸一髪亦存也仲尼虽没微言虽絶而其徒或称述之虽非其徒而百家之流有一言之及仁义者亦其存之也然而虽或存之使剥又变则将无干鲁人则喜高子干则喜晋晋何知干而来也孟轲后孔子百五十年何知孔子而愿学之也然而晋虽不必知干而循变乘坤私淑诸否是其所繇来者也亦犹孟轲虽未得为孔子徒而私淑诸人也然而虽有繇来犹赖其得朋有徒离之扶离坤之返干所为宝助者也亦犹孟轲与其徒为七篇之言而道益大明也然而虽其得朋有徒晋不自谋而益坤大有亦不自谋而益离旌其义之归于复干而报其宗也孟轲之与其徒言仁义者岂为求荣利于梁齐哉其义存乎抗孔氏之道而已矣
　　易类仪下
　　繇此观之维易则亦有声气而无朋党也当夫八者秉盛居方各执其徳济济翼翼不睽不同及乘世变与时偕消势不得救闷然已耳故观乎干则知七者也谓姤召徒姤且日削谓剥谋复剥不保凶茍云是晋比周阿党而势已穷剥从井胡为或以大有应募受牵而义存报干庭可鉴人皆集菀莫或集枯蹈祸求名非中贤之所办也若乃诚通道贯义激气生剥号匪晋来不速吴章把锧而上王回徒跣以从孔璋狥所不知威明耻其不与凡若此者又岂桎梏劓刖蒙困之威可得夺其类者乎
　　易类图跃卦属潜本宫图干一宫以例其余














　　右以姤为第二位取信防八以次而减遯为第三位取七否第四取六观第五取五剥第六取四晋第七取三至大有第八増而取九凡宫八卦故防始于八自姤至晋日削而游故逓损大有来归故骤益余七宫皆仿此
　　符曰以八卦分帅五十六者如官设然六官之长各帅其属以正其事则无侵逃无侵逃则功能出卦各以其类从者如宗庙然昭从乎昭穆从乎穆则分明分明则人知爱敬凡五六七皆离其卦族而亲之者如名号然天子之称州伯同姓曰伯父异姓曰伯舅父舅者亲称也殊宗通徳则均亲之均亲之则可以化异义使其下以乾坤夷于六子分宫而处者如制禄然天子统诸侯而分田赋禄则五等各食其土天子亦自食其畿内不相取予不相取予则静而正礼与而法序天下之肥
　　儿易外仪卷九
　　钦定四库全书
　　儿易外仪卷十
　　明　倪元璐　撰
　　弥纶之类曰尽利五
　　易向
　　其受命也如向后世遂以易为卜筮之书也
　　易向仪上
　　仪曰夫数生于或然者也安有圣人以其或然者教人乎圣人之教人也教之为善人毋为不善是即教之为吉人不为凶人今曰吉凶吾不知是善恶与吉凶离义圣人与蓍分教也且圣人之于来物何用知之内事纎曲比于饮食外事大举无可得已者圣人不以卜不吉或废饮食圣人不以卜吉为所得已者也若尊逆覩肆求神灵则以圣人之诚耳占目察观器观测高测卑莫不如响者矣仲尼知人三死知礼十世系书知兴审乐知变洞幽测微非假卜筮仲尼亦尝疾病不必言不死不闻享祀仲尼亦尝困阨不必言无忧不闻占茍如仲尼信卜则必不辞祷仲尼敬蓍则必不毁蔡也若以卦象爻占鬼神凭告而南蒯坤五穆姜艮八得其良兆适足为殃又若卜偃防比敬仲占观匪夷所思出乎象表又如城濮之兆其报在邲譬则假道者也丧雄之繇曰宜御寇譬则要盟者也夫茍可反报以徴神援他以贺我巧者附益其义强者武断其情则其为蓍者不亦荡然无忧安往而不得如向者乎又以一一蓍并名神物而晋骊卜筮从违殊告范畴亦曰逆蓍从即此二灵先须自讼定物之辞不离休咎一从一违必有一响今使两蒙悬弋雨各执一端必有一获者矣既已两端明者所择则曰筮短宜从长如此何不废蓍包牺为空作易也故谓圣人之恃卜筮易之为卜筮而作吾不信也且天下何据以易为卜筮之书羲陈祸福原本隂阳隂阳之分非为挂扐也姬系文词旁极事物事物之错非为营揲也必以美恶离义归应繇占是则惠迪从逆书有吉凶良士谋夫诗言休咎洛诰共贞江沱后悔将亦诗书并为筮设矣凡易繇占皆详事应圣人章教有若面谋岂须晋石凭言附灵草甲者乎即以仲尼賛易因及蓍才一二之纪是明数原五行之求是明化纬其曰退藏是为正徳其曰利用是为显业知来藏徃是言格物斋戒神明是言诚意神武不杀逺卜之词探索钩致求卦之事此皆倚乎学问毕其内谋岂为蓍奔奏诿其精微于儵闪哉繇此言之易之不为卜筮而作章章已
　　易向仪中
　　故观古之圣人动称蓍然固未有亲恃蓍者也何以明其然也舜命禹摄禹譲曰枚卜功臣舜曰朕志先定鬼神其依筮恊从是则舜不亲恃蓍也禹为诚譲冀卜或不然舜为诚命不敢恃卜必然也且舜以为志定则蓍自从尊志而已何蓍之有也盘庚迁都虑民不承三诰之乃曰卜稽如台无敢违卜武王伐商虑民不朂三誓之乃曰朕卜恊吉伐商必克夫河决大患也毒痛大乱也中贤处之亦在不卜且不闻盘庚先曽卜迁武王先曽卜战及既举事援此为辞鬼神要前劓戮要后是则二王假以蓍定民非为亲恃蓍者也武王有疾二公请卜周公不可为坛告于三王请以身代既乃曰请即命于元尔之许我我其以璧与珪俟尔命不许我我乃屏璧与珪是则周公欲以其气劫也以周公之圣多材与艺岂不能知武王享国年寿又岂不能切察武王病必罔害然而周公不能信必习吉故为厉词欲以诚动先王挟必从即不从而天下犹或以公诚义无动葢公是时已虞管蔡耳是则周公尚疑蓍不为亲恃蓍也成王欲伐武庚大诰天下曰先王遗我大宝我有大事朕卜并吉又曰有指疆土矧今卜并吉葢言卜不吉犹将伐之是则成王以卜为余事明示其意不亲恃蓍也成王营洛邑既成召公诰曰既得卜经营洛诰曰周公以图献卜昔当武王克商迁九鼎于洛粤瞻洛伊以营天室成王遵志理无假卜且成王既以二月乙未朝步自周至丰以迁告庙夫国大事必谋定乃告庙也今曰三月戊申太保于洛卜宅厥既卜则经营卜乃在定谋之后是则成王君相皆不亲恃蓍也春秋书卜郊不从三郊牛口伤改卜牛牛死不郊一鼷防食郊牛角改卜牛二改卜牛又食乃免牛一鲁郊非礼上帝不歆书卜不从以惧鲁也夫郊必嵗举二百四十年不从者三其从尚多是则鲁尝不能明帝意也若以不从免郊应有祸患是时闵防则皆无祸患又郊卜牛者为卜牛良恶今牛中卜又伤改卜又死鼷防食角改卜又食尚不能知牛生死伤害是则春秋亦不亲恃蓍也诗曰考卜维王宅是镐京惟正之武王先欲营洛而卒不果者想繇信卜成王立七年而迁洛去作镐十二年耳镐不乆处庸为吉也既曰长何繇不知其后匝纪之谋匝纪不能知三十七百安得不误乎诗称武王烝哉是其诗作于成王之时或在迁洛以后其心必不亲恃蓍也礼曰卜宅寝室天子不卜处太庙此言诸侯出行卜所处地太庙天子所必处故不卜又言大事有时日小事无时日有筮此言祭大神有定日不筮小神无定日则筮也以其大举断然则自制以其轻缓可通则使蓍制之明乎礼之不亲恃蓍也易曰蓍之徳圆而神卦之徳方以知夫决疑者之情必贵方而乐贞以为可测也今曰圆神则两在以两在故卜卜又两在何决之为若以灵悟离义求之如南蒯穆姜之云则亦能在占者不在蓍矣曰方而知以方故知明言卦徳之着贞邪甚确而审为胜于蓍也是则虽以易之纷称筮徳犹为亲恃其卦不亲恃蓍也
　　易向仪下
　　夫圣人不亲恃蓍而顾甚敬之易不为卜筮作而圣人必用易以卜筮是则王天下者之谋也王天下之为谋者谋民谋事谋已谋物谋世谋俗谋礼谋法其经有八其纬亦八是故防民一也明民二也隆事一也简事二也抗已一也抑已二也利物一也惧物二也华世一也穆世二也正俗一也和俗二也因礼一也革礼二也扶法一也绌法二也示民非常使必服上神道为教蓍防之着民隂阳使必穷义泰筮有常蓍明之动必称天言曰有命以矜其事蓍隆之外屏盈庭内絶朋从静而举事蓍简之天且不违于我告犹谁曰藐予蓍抗之天子之尊亦必有聴敢曰予圣蓍抑之斋戒谋始罔敢即淫制俗诡荡蓍正之诹择賔士鬼神授谋俗莫尤怨蓍和之章仪备辞嘉事之纪世情荣懐蓍华之徴防引奥物循其宗世风逺蓍穆之禀吉而行利厥攸徃善物之气蓍休之怵惕惮惮恐益凶事震物而动蓍惧之礼之决者圣人从礼不敢凟卜蓍因之礼之疑者圣人从卜不吉则已蓍革之凶厉之戒占变顔法因以威蓍扶之惕悔补过出卜能谷法可以措蓍绌之凡十六者圣人之治天下错其谋政刑之间以为其神明者也若乃作易之圣人自为其易谋者则又有五着道为数聚人之情以研祸福了乎祸福愈知贞邪使易益正此一谋也着数为令聚人之情以审顺逆明乎顺逆愈知典礼使易益严又一谋也着令为务聚人之情以揆日用循乎日用愈知物宜使易益亲又一谋也着务为训聚人之情以决趋避习乎趋避愈知醻酢使易益通又一谋也着训为术聚人之情以务鑚揲逐乎鑚揲愈知屈蛰使易益安又一谋也圣人以其十六者阳谋天下以其五者隂谋其易其倚功致敬则皆在乎蓍矣圣人欲人畏易不得不敬蓍圣人欲人敬蓍不得不以易予蓍圣人惧人玩蓍不敢以不秘易圣人欲自秘易不得不以蓍守易圣人以其易之徳为蓍之才以蓍之才为其易之教故曰成天下之亹亹者莫大乎蓍也何言乎亹亹也内仪仪理外仪仪数初营营占卒营营应握理疑数握数疑理握占疑应握应疑占得乎其数求致其务失乎其数求精其虑得乎其应求贞其度失乎其应求通其故惕若嗟若萃如纷如夫是之谓亹亹也
　　易向图之一蓍徳太极画始竒偶爻各三中见二动











　　右以爻准防竒爻凖一防偶爻准二防太极体独凖阳而形兼两凖二防凡十三防凖四十九防十三者统竒之数蓍防取竒以竒当竒也又为老阳摄三十六第一变以八版覆之中分左右分而为二以象两也或四或五或三或二俱可不必取均次转覆取左半竒爻一版挂之挂一以象三也挂者挂于指间今第悬而置之亦是次四揲左防揲之以四以象四时也四揲者就防起数以四而除观其所余五防余一六防余二七防余三八防余四其不及数或适无余即从余论如一防即一二防即二三防即三四防即四次归其所余之防或一或二或三或四而扐之归竒于扐以象闰也扐者扐于指间今苐数而记之亦是次归右余之防而扐之再扐以象再闰也凡一变所余之防左一右必三左二右亦二左三右必一左四右亦四通挂一之防不五则九五以一其四而为竒九以两其四而为偶此第一变也第二变去竒爻一版此以第一变所得不五则九之余防置于格上即应减防而五九本数为竒故去竒版而止一者竒之竒也次以七版中分左右如第一变之仪而归其余防左一右必二左二右必一左三右必四左四右必三通挂一之防不四则八四以一其四而为竒八以两其四而为偶此第二变也第三变又去偶爻二版此以第二变所得不四则八之余防置于格上又应减防而四八本数为偶故去偶版而必二者偶之偶也次以五版中分左右如第二变之仪余防亦与二变同此第三变也三变既毕乃视其三变所得挂扐过揲之防而画其爻于版挂扐之数五四为竒九八为偶挂扐三竒合十三防则过揲三十六防而为老阳其画为口重也两竒一偶合十七防则过揲三十二防而为少隂其画为拆也两偶一竒合二十一防则过揲二十八防而为少阳其画为单也三竒合二十五防则过揲二十四防而为老隂其画为防交也如是凡三变而成爻十有八变而成卦
　　乾卦取顺信防各三十六坤卦取顺信防各二十四其余阳卦取顺防十八信防二十一隂卦取顺防十二信防十七如其揲合隂阳之数
　　符曰太史公云夏殷欲卜者乃取蓍已则弃之以为藏则不神蓍乆则不灵此知器不可恃灵尽宜变也易形上而冐乎道形下而托于蓍易后天地毁而蓍以乆弃故虽伏羲再生不能变易虽武仲尚存不能守今即弃草而兴木弃七七而兴十三圣人知之所不诛也子路曰猪肩羊膊可以得兆雈苇藁芼可以取数何必蓍哉易向图之二民用乾坤各一竒偶连动各三




　　右即今之钱卜非揲法也而其道不出乎易故附图之跃乾坤以当易圣余六爻覆而求之转一得竒即初爻阳得偶即初爻隂也余仿此如是者六变而成卦画之于版以动爻占玩吉凶两爻动及不动俱占卦象　配之六神六亲纳甲飞伏世应即成完卜
　　取易居泰防外遇吉贞利亨喜举俱再取信防十无咎悔亡取五凶惕十防反椟悔吝厉惕五两平不取防　如爻词不着吉凶者循其义善恶求之大善大恶准吉凶小善恶准无咎悔吝
　　符曰钱代蓍防昉于京房其意以为本前民用宁依易简河洛象衍挂扐营变以此明民钟鼓享鸟瓦石莛莼操其可辨妙夫钱者使民心开又以轮圆孔方乾坤之道天包地外二图之仪伏羲八卦太公九府是必连谋者也市取噬嗑钱讵无易巽利三倍易讵无钱











　　儿易外仪卷十
<经部,易类,儿易内仪以__儿易外仪>
　　钦定四库全书
　　儿易外仪卷十一
　　明　倪元璐　撰
　　弥纶之类曰尽利六
　　易治
　　君子治歴明时时正于歴歴正于易易正于日月故曰日月运行一寒一暑寒暑相推而嵗成
　　仪曰今求月令于复姤隂阳之十二卦者是犹祭其中霤之神而求之门藩之际也夫不原天不可为道不明时不能知天圣人不立言则已圣人立言未有不首尊天而敬歴者也尧典先咨惟云敬授春秋标引即曰王正葛覃桃夭周南春夏狼麋鱻薧天官四时诸经晚兴祀易为祖羲文主治专致隂阳宁反捐本登枝迂游义论及其节贯四出方陈嵗仪者乎是故月令之求宜正乾坤而闰十二卦也月令之选诸十二卦者徒以爻画隂阳推荡而得若其研文着义惟复可通余俱涣然不关伦要至乃乾坤锥印范画晶然理切情亲言贫道富虽使伶伦握管羲和着仪大戴综辞京房配律章明周奥未有臻极于此者也今夫一嵗之节夤列阳隂乾坤通谋而有分执中冬初夏六者阳经中夏初冬六俱隂纪六阳纯气象以六龙是故干之初爻阳生之候也当龙初复阳藏地中天子居掩身贵闭格抑关旅戒无房静事隂阳以待其定是为濳龙勿用断以其爻为十一月无疑也过此阳气渐浮未离乎地草木乘贵苞蕚挺端而其月天子乃出视渔与公卿大夫共饬朝典外卦在临曰大君之宜是为见龙在田利见大人宜以其爻为十二月过此三阳既亨是为元月干盛当中故曰干干天子以正吉始和布徳行庆悬象施教迎春东郊祈谷上帝籍田道农入学习舞勤勤翼翼自朝至夕是为君子终日干干夕惕若宜以其爻为正月而过此阳升地上冰泮为渊雷电并兴龙力毕出而天子以是月食麦与羊器告疏达是为或跃在渊宜以其爻为二月而过此招摇指辰龙王之月时则阳气泄无萌不达天子又以是时往而视乐出币帛周天下聘名士礼贤者是为见龙在天利见大人宜以其爻为三月而过此阳极而亢月徳在已龙惧为蛇天子有悔曰毋起土功毋大众毋伐大树是为亢龙有悔宜以其爻为夏四月于是阳节既盈乾道当革干曰咨尔坤乃受终其在外卦是为垢也一隂始凝见端知际隂阳争死生分天子以是月斋戒定心气静百官冰兢业业是为履霜坚冰至宜以其爻为五月而过此土润溽暑火政灼烈靡不遂者靡不暨者靡不荡者恢台滔旷极盛忧衰故曰直方大不习无不利宜以其爻为六月而于是秋以揫之循否俭徳其在上也毋封诸侯毋立大官毋行大使毋出大币其在下也将帅选士简练俊杰有司修法断决狱讼君事日静臣功日兴是为含章可贞或从王事宜以其爻为七月而过此阳浸以衰气日以结鸟羞不荣风盲不明雷电卷威蛰虫谋隠天子以是月命有司趣民收敛是为括囊无咎无誉宜以其爻为八月而过此兊矩将毕时则菊有黄华草木黄落嵗冠春而裳秋秋冠孟而裳季礼也季夏土盛天子黄衣时则季秋徳不改土循黄禀色辞衣就裳是为黄裳元吉宜以其爻为九月而过此极隂醖阳来物谋进中出外入野遇战争二龙雌雄黄老少管子曰时冬气寒寒生水血是为龙战于野其血黄宜以其爻为冬十月而于是一阳以复龙还其居出矜战功入尊濳徳以战得位以濳奉时逆取而顺守也一嵗既成三年宜闰圣人知之故用六九夫凡卦无用独表经端是则明以闰予乾坤使之毕气者矣闰者余也余生于日月日月之余有大有小乾坤之用有九有六合乾坤二用为三年之闰分二用两官治一闰之半干九治阳坤六治隂阳半棅前隂半棅后前闰旬五后闰旬五前闰无首系首先月故曰见羣龙无首后闰无终极终来月故曰利永贞是故乾坤之成嵗功也包牺挂其六爻周公扐以二用而揆步不疑歴道无破是则周公之察也然而周公亦有所取之周公必法文王爻必法彖彖以元亨利贞治干西南东北治坤文王曰吾亦以乾坤治歴也今夫春元夏亨秋利冬贞以毕四选西兊秋金东震春木坎离水火夏南冬北以持四正而连西以南系东于北艮坤阳隂土徳寄居以定四季二彖之情各挟一歴然以爻不连衡则彖宜分陜阳歴予干隂歴予坤亦其灿然者矣夫阳生为元阳泰为亨阳盛而利阳正而贞黄钟起律是为元者也三微着能致饰而亨者也勾萌毕奋利之大者也贞正也四月正阳诗之曰正月繁霜者也坤曰元亨隂首出而夏方大矣牝之曰隂马生于午是为五月故曰利牝马之贞隂始相遇故先迷阳犹有徒故后得西南隂吕自夏而秋皆其党也故曰得朋东北阳律自冬而春非其类也故曰丧朋维文王之治歴则亦以乾元治冬春坤元治秋夏也是故歴必有元也干初濳阳日至起元周公取之元徳曲直甲首起元文王取之若夫包牺始作仰观俯察歘然得一画之以仪以此一画为千歴元后世演纪皆端于此矣包牺之制画也阳隂各六中分嵗徳爻三而卦以爻纪月卦主一季乾坤重而四时备矣卦重日益乾坤为元六子阳隂亦各有六以操四时而阳卦多隂隂亦十二隂卦多阳阳亦十二合二十四以综气纬五行生成隂阳互设冬春阳生则以隂成夏秋隂生则以阳成阳寒隂暑易地为功者也乾坤执元六子执令杂卦执闰赢朒虚盈归于其会凡月必半虚闰多小尽月多虚则闰盈月多盈则闰虚三百五旬有四或五日益以闰三旬或二十九统为三百八十有四取之六十四卦三百八十四之爻譬灯取影大矣哉歴数之精孰有过于包牺氏者乎是故有象之歴求诸乾坤无文之歴求诸爻画则玑衡之事毕矣易治图之一月令四时取潜跃相配各以动爻执隂阳之数如正月三阳即以竒动处三爻惟四十月各跃二动以老阳老隂当乾坤也
<经部,易类,儿易内仪以__儿易外仪,卷十一>









　　右春取信防八夏取七秋取九冬取六各如月令之数自十一月至四月别加信策五所以尊阳
　　符曰一阳一隂划而六者犹言以阳隂六分之而复姤得一临遯兼二极于乾坤尽六而盈犹以一月六分之而哉生得一极于舒望尽六而盈亦犹以六尺表立水中六分测之水进尺得一极于没表尽六而盈故可曰月吐一痕水升一尺不可谓

　　之曰一月二月一水二水则阳隂之进亦不可谓之曰一阳二阳一隂二隂阳隂之曰一二云者犹曰一分二分也圣人设爻以纪分乾坤十二爻十二月之纪也故乾坤歴母十二卦歴子也凡阳隂之气循月腾荐气腾及际必有其勃然蓬然者故惟静者能知气之动也气惟二至以其气皆伏偃管乘上游待击今曰十二管通十二气者是懵者也春正以往秋七而还阳隂之气悉搴地上管处下风何繇测之譬则鸿鹄高举而视乎薮泽者也凡阳隂皆龙也故皆有濳跃跃不符潜踳规驳矩春施夏仪秋行冬令不有大恐则有大灾潜跃相配泰泰否否春者犹春秋者犹秋民无疢饥国无殃败故曰因天之道顺时之纪
　　易治图之二歴宗跃阳动乾卦潜震坎艮第一跃隂动坤卦潜巽离兊第二凡六阳月震坎艮三重卦得竒爻六以一竒司一月中十二偶为阳节十二气六隂月巽离兑三重卦得偶爻六以一偶司一月中十二竒为隂节十二气此伏羲先天之厯也













　　右阳取信防以六竒加十二偶益以跃干之九共二十七隂取信防以六偶加十二竒益以跃坤之六共二十四
　　符曰伏羲八卦是为歴宗董巴曰伏羲作八卦造三画以象二十四气此通者之言然亦未为大晓也羲之制歴也帝乾坤为元役六子为令故卦必有重重干以纪冬春重坤以纪秋夏重六子以纪月气冬仲季阳壮其趾治以长震春孟仲阳列其夤治以中坎春季夏孟阳涉其顶治以少艮三女之于六隂亦犹是也凡卦主独阳独主阳则竒为之令偶为之气隂独主隂则偶为之令竒为之气凡冬春水木生于天阳成于地隂故卦阳而气隂而阳月多寒月令冬之数六春之数八皆从偶隂夏秋火金生于地隂成于天阳故卦隂而气阳而隂月多热月令夏之数七秋之数九皆从竒阳故筦三男之气者皆隂筦三女之气者皆阳也卦分二气爻分三是为二十四气七十二一嵗之徳摄矣
　　易作
　　先王作乐崇徳乐生于律律以治气气为声母也
　　易作仪上
　　仪曰汉史范晔者察气者也故其言曰宓羲纪气初以为易律宋儒吕祖谦者研声者也故其言曰豫为易中之乐诸儒务通难明以攻律乐要其洞宗测归莫如二子者之断矣是故以羲文周孔四圣人之作易而使复治律使豫治乐亦若黄虞二圣人之王天下而使伶伦治律使后防治乐者也伦之治律以其鳯鸣防之治乐以其兽舞复之治律以其地雷豫之治乐以其雷地鸣者气至舞者声通雷蛰地为气雷奋地成声也故使以其下一竒为之管以其上五偶为之地而以雷吹之则无灰不飞矣以其中一竒为之元以其上下五偶为之调而以雷播之则无音不作矣其在于人未鸣为气噎于喉下是复之初既宣为声鞺于腭表是豫之四卦象之明无如此者而象既倚律辞亦倚律象既倚乐辞亦倚乐观于复曰出入无疾朋来无咎反复其道七日来复则知其气自五月以还归阳渐降繇地中行一入一出得朋而来乘灰即出者也曰阳气濳乎黄宫信无不在乎中班固曰宫中也为四声纲乐记曰宫为君牛曰飞灰半出为和气全出为猛气不能出为衰气凡此数言者皆本于复者也复初九曰不逺复此言灰应时而飞不愆迟也六二休复此言半出为和也休之为言于徐安美也六三频复厉频数也奋骤洊促猛起而尽此言全出为猛气故凶也九四中行独复此言至日中气又宫中声声气无偶故曰中行又曰独也六五敦复无悔敦则厚重而迟言虽迟终应亦无悔也上六迷复此言灰飞不出为气之衰故曰有灾用行师终有大败师出以律律不应故师败以其国君凶宫气竭故君凶也十年不克征者王令言所称宫声往而不返也观乎豫曰利建侯行师则知其声为耆功而作济屯建侯行师御寇艰危之会惨结沴生非乐不解者也曰聴乐而震观美而患莫大焉书曰于予击石拊石诗曰我客戾止永观厥成乐记曰疾疢不作而无妖祥周礼曰大合乐以致鬼神凡此数言者皆通乎豫者也豫初六曰鸣豫凶此言乐不可极鸣豫则流湎忘本故凶也六二介于石不终日此以石为众音所依石居干位干君八卦石宗八音故书称搏拊诗曰和平举一以综七也石以立辨故曰介雅音有度故不终日也六三盱豫悔迟有悔謟目易淫故悔也鸣凶盱悔犹言聴震观者也九四由豫大有得勿疑朋盍簮此言繇心生和有得为徳着诚去伪以安賔客也六五贞疾恒不死此言正声感顺血气和平疢疾无害以究其年也上六防豫成有渝者此言幽通鬼神以生变化也是故求律乐于易求易之律乐于复豫而缇室可以不筑瞽宗可以不祭矣
　　易作仪下
　　且夫虞书周礼五音而已左氏以来忽生二变渐益四清因是漫淫荡为六十六十又益九九而三见少求多三百六十极于千八繁曼节盈触类引伸曰以拟易层宫防羽世风慆哀仲尼罪俑京房其无后矣格物之士耻其不知于是讼者盈无证之庭而执不归之咎生司马之钟倍康成之等准京房之准通梁武之通有隔八之生则又有隔七之生有九寸之法则又有七寸之法其役物也周鬴汉斛魏尺梁衡马尾蚕丝禾子谷钱尊淳化黍贵羊头测诸人声騐以指节范马之生尺律真蔡之究毫丝胡李竞以纵横房杨争乎秬秠而其甚者蔑叛史迁阿宗文信诡循含少以诬嶰阳不知宫音含繇其完气如儿初堕厥覃訏反以茂浑谓之凝浊至欲移变三九易夺宫商好竒之心几于簒矣于是乃以杜荀不作阮张已亡归咎人才不如往昔又尤昔儒动尊义理因致器数日益沦亡凡斯义论皆为不知易者也易言二气皆循自然诎伸往来可用观察岂须灰素索诸地中夫声音之道易无繁称古道至今亦惟乐为不必治也且今治乐为须舞仪即召伶防不能致矣苟求克谐宜贞耳徳声耳相谋谁为定其轨极者乎不若循其本论审一定和夫俗乐亦多材雅音从此而择也惟取节宣归谐众聴进不粗滥退无啴微肃雝和鸣大乐作矣夫惟审音然后论器夫惟论器然后权数夫惟权数然后裁物物不必黍器不必铜数不必九音不必七复曰见天地之心天地之心即人之心言心则知其中也人心本徴而曰宫亦犹黄钟为宫而本羽心气及喉九寸则知地气及管其元必九寸也豫曰先王以作乐崇徳先王之徳即乐之徳言徳则知其和也徳不可一端名亦犹声不可一音举圣人之徳配四时则知其气周十二律也是故夫心也者可静可动可入可出静动入出则有其数夫徳也者有哀有乐有喜有怒哀乐喜怒则有其节是故数之不得宜求诸心取数于心以兴律管而径长空围不失寸分也器之不得宜求诸徳取器于徳以立音节而正变半倍可得损益也是故复心曰见灰之必歕者也豫徳曰崇声之必纵者也
　　易作图以卦纪寸爻纪分俱竒一偶二画始当竒卦及动爻当卦气极当空数亦通竒偶爻








<经部,易类,儿易内仪以__儿易外仪,卷十一>
　　右本太史公律书生钟分正以蔡元定寸分约法定为律寸可废诸说　取信防如其寸数见极者每一极取顺防如信防数
　　符曰卦纪寸爻纪分何法法日之纪月月之纪嵗也画始当竒何法法蓍挂一而后通之以其初物为其卒谋援尊以摄余也极抵空何法法大衍五十反一以抵虚亦法后天以乾坤抵不用也既以律主令又表卦何法法既以中星主时又表建招摇仰首皆见之也章卦以动何法法章天度以二十八宿尊其体大而芒出为可辨也极承卦爻之乏何法法戊巳无位而周四季凡四气所不足皆归土也极既当竒又当偶何法法太白晨先日曰啓明昬后日曰长庚以一星而占二也假卦纪寸卦不出纪寸卦出又兼纪卦何法法辰星不出太白为客其出太白为主也
　　儿易外仪卷十一
　　钦定四库全书
　　儿易外仪卷十二
　　明　倪元璐　撰
　　化裁之类曰曲成上
　　易会　易通
　　观其会通以行其典礼所以徃来推行尽利趋时者也
　　会通仪上
　　仪曰夫易者尽天下之道而时以予物时以归已时正其名时迁其义其始不专起其终不分功甚骋而知还者也故有至一而极之于无有一至不常而以谋其至常易之于义也忽若我之忽若彼之忽若王之忽若霸之忽若孩之忽若圣之忽若精之忽若魂之是故易有以其无意聴物自迁极其所迁鬯物之意而不可以为易无才者卦画是也易有以其有意要物来附极其所要役物之情而不可以为易无法者蓍揲是也是故圣人制画既已建竒势必生偶既已羣三势必成卦既已设卦势必盈八既已累八势必极乎六十四此非圣人之使卦画卦画自使之然卦画未奠圣人制之卦画欲荡圣人聴之是故竒而偶三而卦卦而八八而六十有四者圣人之所不得不聴也若夫圣人幽赞而生蓍前民而生揲假霸立义假要召盟其始也取诸参两参天倚圆两地倚方圆犹环也曷解为三方如隅然何割止两圣人以为不三不两则不可以倚数不可以倚数则不可以命揲故虽圆不可参亦参之方不可两亦两之明因参两生乎全半其术近霸此一要也大衍五十反一而四十九圣人以为五十则偶偶不可以揲以偶揲则不可以得防五九虽不必反亦必反之既已反之则立其义曰天之生气以虚来实其术近霸又一要也先揲而挂一不挂一则不可通不通则二变三变皆不可以成四与八繇是以为之说曰挂一以象三其实虽不欲象三亦不得不挂一也其术近霸又一要也五九皆竒四八总偶今曰五四一其四而竒九八二其四而偶求乎必得隂阳四亦可竒九亦可偶其术近霸又一要也此四要者圣人力胁智取断章舞文诎义就情求得其事而其究不废则归自然阳以正阳隂以正隂卦以着卦占以着占静以象静动以象动吉以向吉凶以向凶是故易立其徳则必恣易所之不恣易所之则易系于徽纆易治其谋则必复易于辟不复易于辟则易脱其舆辐不系不脱一聴一要是可以明会通之义矣夫易必有会也必有通也其始会必终通也其始通必终会也
　　会通仪下
　　召而居之曰会使而往之曰通书曰朝宗于海沣水攸同此言会也浮泗达河逾沔入渭此言通也春秋曰盟于首止盟于葵丘此言会也行父如齐荆人来聘此言通也诗曰鱼潜在渊此言会也或在于渚此言通也易干曰飞龙在天此言会也羣龙无首此言通也坤曰括囊无咎此言会也其血黄此言通也天下之道虽周流六虚必有其宿虽不出户庭必有其游是故易曰圣人有以见天下之动以观其会通而行其典礼圣人之言会通而归诸典礼夫是则知典礼者易之奥者矣天下学易不可以不知会通天下学会通不可以不知礼礼曰道徳仁义非礼不成此言会也曰顺人情之大窦此言通也是故礼有以会为贵者五代邈逺而有同物六府六律五教五刑璿玑防金石干羽皮弁素积酒太羮师保疑丞三公四辅礼则贵会三王相师而不拘贯尊神尊命祭闇祭明上庠下庠右学左学尚气尚臭贵肩贵髀深衣燕衣龙勺蒲勺礼则贵通冕弁兵革不藏私家礼则贵会诸侯赐弓矢然后征赐鈇钺然后杀礼则贵通散斋七日致斋三日礼则贵会质明而始行事晏朝而即退礼则贵通斋斋乎其敬愉愉乎其忠礼则贵会夫何神明之及交夫何济济漆漆之有礼则贵通王馈求备六谷六牲六清八物羞百二十品酱百二十罋礼则贵会月享明节春食麦羊夏食菽鸡秋食麻犬冬食黍彘礼则贵通王后袆衣夫人褕狄礼则贵会夫人近后则服屈狄逺后则服褕狄礼则贵通耕籍顺等三公五推卿诸侯九推礼则贵会射人倒位三公北面孤东面礼则贵通冡宰九式诏王礼则贵会王及王后不会礼则贵通圭璧牺牲戎器珠锦不粥于市礼则贵会质人掌市货贿牛马兵器珍异礼则贵通天子试士射宫不能者不得与祭礼则贵会士使之射不能则辞以疾礼则贵通父在虽老不坐礼则贵会孙可以为王父尸礼则贵通战阵无勇非孝礼则贵会不径不游不敢以父母之遗体行殆礼则贵通是故礼者易之所以命簉也文言曰嘉会合礼系曰礼卑法地圣人以元锡易即以亨锡礼以易侑天即以礼侑地易之会通尽在于礼矣凡易以立我为会以交物为通礼以主义为会以极情为通凡物会则必通通则必会于彼乎于此乎则其务周其务周则其体固会通之为道所以制迁定流扼易使必典常扼礼使必方者也
　　易会图之一蛰存潜六位缩卦为爻以一卦准一爻阳准阳爻隂准隂爻取潜跃隂阳相配如跃干而潜六位为坎艮震俱阳竒即是潜跃俱干余仿此
　　凡六阳之卦一
　　干



　　凡六隂之卦一
　　坤


　　凡一阳五隂之卦六
　　师　比　谦　豫　剥　复图师一卦以例余潜不拘何卦惟取隂阳与跃相配后仿此


　　凡一隂五阳之卦六
　　小畜　履　同人　大有　夬　姤图小畜一



　　凡二阳四隂之卦十五
　　屯　蒙　临　观　頥　坎　晋　明夷蹇　解　萃　升　震　艮　小过图屯一卦以例余


　　凡二隂四阳之卦十五
　　需　讼　无妄　大畜　大过　离　遯大壮　家人　睽　革　鼎　巽　兊　中孚图需一卦以例余


　　凡三阳三隂之卦二十
　　泰　否　随　蛊　噬嗑　贲　咸　恒损　益　困　井　渐　归妹　丰　旅涣　节　既济　未济图泰一卦以例余


　　右乾坤取信防四十八如重卦画数六子取三十六如卦位数杂卦取二十四得画数之半
　　符曰卦蒂于爻万苞于一六十四卦蛰而存之一竒一偶而已龙大极天下小则蚕蠋跃之而纵蛰之而存是故龙以其神自存人以其贞存龙清冷之龙化为白鱼者龙自存也黄龙负舟视犹蝘蜓者人存龙也圣人之视物也细唐虞揖譲体以杯尊汤武征诛尽于方罫是故可以二帝三王之道愽奕饮酒也
　　易会图之二同归潜宫二极栖于三卦三爻之间其格已败却以二极分司卦爻两卦附太极两爻附无极各自成局余一卦一爻跃之　潜跃俱不拘何卦何爻





　　右取顺防十四卦八而爻六也信防十八通以全卦六阳六隂十八画数
　　符曰有本之义虽极散殊可得谋归假以庖牺治兵陈师鞫旅命爻右翼使卦左甄执讯获丑薄言旋归右翼左甄同盘饮至矣夫兵不一执也右翼执干左甄必执盾岂可以干盾殊执遂离左右为吴越乎师之受律以将受命皇建有极其所受命者也
　　易通图之一不测凡得无极不能跃几败遇画始出见则下潜卦爻可悉不用即以无极一版凖成潜宫全卦余七版于中择最胜二版跃之如左图即跃乾卦余仿此　图一以例余


　　右跃干取信防十五坤十四震坎艮十一巽离兊十杂卦阳九隂八取顺防俱六信以阳隂取竒偶顺以凖六取六
　　符曰所以贵无为其穷有圣人尽性则能用无如制汞流连材钱贝是故天下之道争有则立尽握无为难知无则包万万不亲无物之亲无者一也无之倚一犹苞倚茁茁拆达荐然悉出矣易通图之二迭用四小卦或四散爻见少二卦或二爻当败得太极又见一动爻即此太极一位凖作二卦或二爻卦成三全卦爻成一全卦矣多下一版共余散爻或小卦俱三版于中任择二版跃之如左图卦跃散爻免败爻跃纯干余仿此　卦爻各图一以例余





　　右跃爻取顺防三信防阳取五隂取二半取三跃卦取顺防三信防跃干取十三坤十二震坎艮九巽离兊八杂去阳七隂六顺以一凖两故取三信以阳隂从竒偶
　　符曰隂阳蟠虬犹鸟防共谷当相抱持鸟防为一离而出之飞飞循循一可两也又譬圭璋本一玉耳玉体未分而緼珪璋不斵离之恶能两用乎是故贵其动也动者所以设介明幽也京房曰积则暗动则明
　　又曰无极主无以有为功附物而见一画既揭隂阳炽然虽有无极苟无其一不能成质太极主静以动为才得两而神发乎其机功用以兴虽有太极苟无其动不能成用






　　儿易外仪卷十二
　　钦定四库全书
　　儿易外仪卷十三
　　明　倪元璐　撰
　　化裁之类曰曲成下
　　易小　易初
　　八卦而小成者恃小也其初难知者宝初也
　　仪曰易之等爻也莫险于初而其设卦也莫屯于小何以言之也当夫文字未制义类未生忽鑚无形以兴一画忽雕无名以命竒偶既已造端宁知所届譬之维舟海岸不可言危鼓枻舟移命乃繇海隠义画先不可言惧奋笔义举命乃繇画舟之出海义之形画舟不扶舟义不扶义岂得非其坎窞而至险者乎当夫爻画既建竒偶既分一连其类以错乎三三正其宫以布乎八既莫可加则穷于纪譬之舟汛中川不可言困水穷川尽势乃窒舟画骋爻林不可言阻卦穷画尽势乃窒爻舟之极川爻之极卦川不导川卦不导卦岂得非其草昩而至屯者乎故曰初者爻之险小成者卦之屯也所贵乎易者为其能济险而通屯也是故立画以竒随配以偶立竒而别立偶难立偶而又还立竒则易也所以偶立而竒又起竒重而偶又効画连得段画段益连繇此荡摩则不可御矣立画絫画立爻絫爻以絫之道长爻则亦以絫之道长卦也所以爻穷而卦即立卦穷而爻即絫絫爻通三絫卦通八繇此引伸则不可测矣是故爻以六而泰卦以六十四而豫也
　　易小图之一不尽潜跃备卦之七不尽者一耳







<经部,易类,儿易内仪以__儿易外仪,卷十三>
　　右取信防七卦七而七也
　　符曰褚先生云今世为屋未陈三瓦而居之此言为畏尽也圣人之御物居理立教皆有不尽者故曰书不尽言言不尽意圣人欲以其书贵其言欲以其言贵其意书有不尽故天下贵其言言有不尽故天下贵其意以易防纶象翼纷若聚千世儒者之智通昼夜求之而疑义日生深丈日秘此以圣人之有不尽者尔以其有不尽故皆求尽之皆求尽之故可以极千世之才皆求尽之而皆无以尽其不尽者圣人故有以制千世尔
　　易小图之二浸长潜爻跃小积渐以长


















　　右取信防三卦三而三也
　　符曰决骤奄暴者物之贼也膏雨以浸兴物诗曰终风且暴圣人以终风穷力不如膏雨故归暴焉浸骤之为功奚啻千里乎夫易以浸为其道者也

　　爻不浸而至三不敢称卦卦不浸而积小不敢称大惟浸故生生生生故日新考灵曜曰地常动移人莫之觉董子曰日长加益而不知此皆以其积渐微曲使物无愕者也圣人虽甚奨阳亦必欲其有序故曰先致治国然后三王之政可施也齐乎三王然后五帝之化可行也造乎五帝然后三皇之道可从也
　　易初图之一易简潜跃竒偶爻而不卦




　　右易取信防九简取六阳隂之极数
　　符曰仲尼尽辞以颂易曰广矣大矣而澹形天地曰易简者此仲尼以易与天地通观互论也一连二段人见之为卦爻者仲尼见之为天地乾元坤
　　元人见之为天地者仲尼见之为卦爻见天地即见广大见卦爻即见易简仲尼犹以广大予天地易简予易也夫天地道也而求者以器考诸玑衡役乎揆歩羲和穷智章亥竭才灵宪贡疑博望矜诡求尽难尽险阻日生若使圣人独居深坐戴幕履裀以一丈之宫陈六画之卦而刚柔清浊具此焉寒暑燥湿具此焉变化回游具此焉灾祥生死具此焉是则窽拂之大可爪摩指挂而得之安见有其艰深繁重者乎
　　易初图之二本末跃二动潜竒偶半内见画始


　　右取信防八一画具有八八也
　　符曰昔者包牺穷观极察道满义流忽形一画此一画者即使引端遽止无复有其连连段段者后之圣人必能推极至尽毕其情条即使黙处不言杂然厝之于其连连段段者后之圣人亦必能辨认得之明其物始此葢以其精理笃翕一画必可以包诸连段一画必有异乎其他连段者也儿初堕得其气母能回殊死世匠之为魅者皆宝秘木本木斧初谋傅以符禁则能祸福蚖出蛰乍噬寄物为毒元鷤防乘春相目不敢先声先声者气决立絶凡物之怪皆聚于始理之始立者岂得不着异乎易有太极画有太祖尊极敬祖是为知本末者矣
　　易初图之三不设以潜备卦而跃散不成是为裕而不设





<经部,易类,儿易内仪以__儿易外仪,卷十三>









　　右取信防三潜重三卦亦有三极之道焉
　　符曰孔子说卦曰益裕而不设此言中多有而外无观如室盛仓箱而门虚罗雀者也天下之事业非圣贤之所能期时不可设必不得设故羲前无易周公后无礼乐羲前周后非无圣人惟中裕者为不慙耳学诚顔渊学即不在仕道诚仲尼道即不在作徳诚文王徳即不在王顔渊不仕仲尼独告之为邦既而曰使回执政由赐安施仲尼不作

　　孟轲独尊其大成既而曰生民以来未有孔子文王不王诗人独归之天命既而曰万邦之方下民之王葢皆信其裕不疑其所不设者尔夫裕者隂阳之奥也设者万物之美也不裕必损不设不必害益裕潜而设跃潜恶其非龙也跃而无首何讥乎
　　易初图之四无成潜爻微散跃初畸杂故曰无成









<经部,易类,儿易内仪以__儿易外仪,卷十三>




　　右俱不取防免败而已
　　符曰干无首无成也过灭顶亦无成也以干履盛岂可有首以过乘危必至灭顶盛者徳新业富极乎其成故尊无危者积諐丛尤败乎其成故羞无也是故坤从王事曰无成讼从王事亦曰无成坤顺讼健坤安讼险坤从王事道在括囊讼从王事志在受服故坤忠而讼欺也忠必譲成欺必袭败无成之徳坤讼争处之至人无梦愚人亦无梦



　　儿易外仪卷十三
　　钦定四库全书
　　儿易外仪卷十四
　　明　倪元璐　撰
　　平倾之类曰申命上
　　易相
　　相辅相也犹言辅相天地之宜也系上下篇申卦二十一申爻十九离益噬嗑乾坤涣随豫睽大小过壮夬十三者上古圣人王天下之业也履谦复恒损益困井巽九者中古圣人处忧患之徳也于爻申否九五申复初九言乎其否泰在其中矣言乎其复剥在其中矣圣人之有心也业足以济徳足以守危者平之易者倾之是则圣人辅相天地之谋也
　　易相仪之一十三取九徳
　　仪曰易之所欲大见者业也业大见而易可以王天下易之所不欲专居者徳也徳专居而易不过以御其忧患而已以易王天下则易常乘阳而尽利以易御忧患则易常保隂而退藏尽利之及于物者有功也退藏之固其身者无过也虽中材而处盛世皆求有功虽上智而际危时惟求无过凡人所求存乎有功则其气昌而取多存乎无过则其思约而持少圣人之用易亦犹是也是故易者制功制过应多应少之林也今夫乾坤者蟠际之归也离者贞明也益者大作也噬嗑啮物威猛也涣者荡也随利行也豫喜乐也大壮尽力也小过大过人之难居者也睽不恃徒也夬者遂志也凡此十三者巍奕嘉娱决骤敢岸其音角徴春夏之仪仲尼则以奉诸上古王天下之圣人以为此十三者非王天下不能取之也今夫履所以绳也谦者譲善也复保残也恒不敢迁也损益之情内忧疾而外畏击也困告哀也井无能改徳而惴羸缾也巽伏牀者也史巫纷若求免而已也凡此九者蹙缩钳按刻坚隠循其音羽商冬秋之矩仲尼则以授诸中古忧患之圣人以为凡处忧患非此九者不能救之也是故卦者圣人之所择也圣人履亨必择有功之卦圣人处穷必择无过之卦圣人非为是迁情以就会也以其时所必有功虽过亦功以其时所必有过虽功亦过故夫上古之圣人与中古之圣人虽以其道之甚同而其情不可以相譬也上古圣人之于功利声誉无所不取者至于小过大过则亦取之中古圣人之于丰亨盛美无一敢居者惟困则不敢不居之悍然取之小过大过而其道亦归于济天下踧然不敢不居乎困而其谋仅出于求寡其怨繇此言之上古无过冐乎过以为其功小过则小功大过则大功中古无功贞乎困以为其徳困则其徳不困即其过耳一信一绌以其盛衰一乐一忧以其初末诗曰赫赫厥声濯濯厥灵此出于盛商之初王天下之炳者也如临深渊如履薄冰此出于衰周之末忧患之殷者也仲尼系易明天之道察物之纪纲综运会权量人才离六圣之代为二古而以是十三者九者循而测之于是则知世之迁流矣离六十四卦之徳为二际而使二古之圣人审宗而事之于是则知易之进退矣易曰亢之为言也知进而不知退夫茍学易而不知进退犹为不学易者也何天之衢不解其拇寘于丛棘不艮其腓允升大吉而屯磐桓系遯有疾而涣奔机为是之言者是则欲系羲农尧舜于金柅而壮羑里居东以前趾者矣
　　易相仪之二否泰剥复
　　仪曰夫否泰剥复之四者圣人之所甚惧也圣人惧否而尤惧泰惧剥而尤惧复圣人之惧泰甚于否者以为否之为言塞也涂塞则其径亦塞户塞则其窦亦塞故曰君子以俭徳辟难塞亦有窒塞亦有辟也泰者通也势大行之曰通通而心快之曰荡天下之势通于泰天下之情荡于泰也圣人之惧复甚于剥者以为剥之为言落也皮落而毛亦必落枝落而叶亦必落故曰小人剥庐剥亦伤正剥亦伤邪也复者还也病既愈之曰还病愈而又还之曰死天下之病愈于复天下之人死于复也圣人知之故申否而系之曰亡者保其存者也申复而系之曰知之未尝复行也亡者保存则知存者之不保亡复以其不复行则知又有复之害复者矣易于否之六爻无厉词其终则喜之以倾否于复之一卦无定义其终则凶之以迷复此以其否故倾否复故迷复也天下皆矫首归命于泰易则终之曰城复于隍天下皆束身待尽于剥易则终之曰硕果不食此为虑君子之力未必荡邪亦度小人之才不能灭正也凡易之义皆聚终爻亦若文章之宿鞬语言之归腠倾否迷复复隍不食皆易之卒辞也繇此观之天下之泰皆生于否否皆生于泰复皆生于剥剥皆生于复其必然者矣是故圣人之叙卦也泰巳即否剥竟随复蛩蚷倚比毂槔环回所以告急不使人得支頥缓腭从容徙倚而图之也故以圣人之濶达宏举而独以周曲治泰上揆揆天下揆揆地左揆右揆以齐民事彚征尚贤也包荒宥过也冯河决几也不遐遗究功也朋亡中行制私絶倚也归妹下济也勿用师慎也而其治否澹简洒然包之在彼休之在我而已矣又且以圣人之缤纷霍濩而独以刻啬治复内闭闭关外闭闭货上闭下闭几废王度修身告悔也下仁谋休也频厉无咎制义也从道勉中也自考不敢不敦也而其治剥强岸坦若床聴之彼舆聴之我而已矣圣人之锲于治泰复而纡于治否剥者圣人疑夫君子之志荒于泰复而恃其道之必可以贞否剥也今夫以君子而治天下计必出于有泰无否有复无剥而以其自为谋亦乌能舍所甚完趋其或罅者乎夫处否剥则君子甚完处泰复则君子必罅否剥之世必得君子泰复之世必失君子否剥之世小人用事而君子逃责泰复之世君子乘权而小人抵巇小人乘否剥天下皆怨小人必思君子君子乘泰复君子或不能副天下即愧小人否剥者其徳日入而居盈也泰复者其功日出而趋尽也处乎否剥而静君子之几虽莽操之徒皆能容君子处乎泰复而恣君子之才则杀君子者其必在于英君察相矣是故圣人观世危泰而微复使才者虑之易使帝乙虑泰使顔子虑复殷道之泰终于帝乙帝乙而后无泰是泰之危周公使帝乙虑危也孔门之复几于顔子顔子而外无复是复之微仲尼使顔子虑微也用公不以泰予武王仲尼不以复自予周公则犹疑武王之道不足以持泰于是急起而兴礼乐仲尼亦犹自疑其身不足以胜剥于是急退而作春秋礼乐以禁暴慢春秋以诛乱贼暴慢不作则礼乐不废礼乐不废则亦不移泰乱臣贼子惧则春秋不没春秋不没则亦不畏剥也故以圣人之道治泰否则必有泰无否虽以圣人之去其世百年而犹可以其礼乐禁暴慢以圣人之道治剥复则必有复无剥虽以圣人之不用于时而犹可以其春秋诛乱臣贼子夫天下岂必有治无乱哉苟使下虽不靖其君不暴于上上虽不惠其民不慢于下上下虽不交乱臣贼子不纵横于中亦已矣
　　易相图之一十三取无极乾坤震艮离兊巽各一十三卦属乾坤离俱本位大壮夬属坤豫随
　　大过属震睽属艮益属巽噬嗑涣属离小过属兊惟坎宫无卦所以缺坎


　　右取顺防六信防三十极以当坎坎六故六八卦缺坎故三十
　　符曰五圣人之取十三卦于八者之宫而惟坎不取斯明上古之圣人不婴忧患也无极以言其必不有也夫毛血阻饥未鲜其食赭鞭四求不絶其毒板泉涿鹿孰殄其愠洪水有苗莫纡其叹岂曰无患而不以为险者此繇其时圣人上敬则下必应下都则上必俞情恱而才出也
　　易相图之二九徳巽二乾坤震坎艮兊各一　九徳无离重巽八版相推而成


　　右取信防三十三八卦除离去六六之三
　　符曰以圣人所贵九徳之综备乎七者而独无离则知中古而后几无日月也乾坤六子惟巽独出此亦圣人权宜为中古而后言之也故曰巽以行权文王不以莘女周公不以鸿遵羑里安得出东土安得归羑里不出崇虎不得而伐也东土不归鸱鸮不得而除也圣人之用巽圣人之不得已也然而文王则曰明夷周公乃謌隂雨苟执其巽又安得离乎
　　易相图之三否泰跃干承坤中包离兊巽为否跃坤承干中包坎艮震为泰　本之先天卦位离兊干巽一聚坎艮坤震一聚






　　右信防否以干一坤八合三隂重之又二十共取二十九泰以干一坤八合三阳重之又三十四共取四十三
　　符曰天地则否地天为泰或顺以轖或逆而孚原其不交必有一间如木无隙锯入而离若其相得必有一连亦犹流蚨绳防则贯也是故干质浑沦离丽中擘兊毁其龈巽裂其腭浸假灭没以至成坤孤阳独处羣隂比类地不亲天所以生否坤情烂漫坎刚中撑艮遏其颠震遮其趾俄即明湛来复为干诸阳秩然遇隂有礼天足包地所以成泰又曰夫物之蠧物食内为深力之扶力承间而大所以乾纲之解首繇离锯而坤维能固独借坎绳也又曰夫干繇离破者华而雕朴坤以坎持者忧能造功云霞虹防变天之仪者也山川丘陵贞地之力者也
　　又曰离兊巽女非干之生而最亲干得天之意繇夫日丽于天而风泽天降坎艮震男非坤所出而最亲坤维坤所使繇夫山附于地而水雷地居是故刚明而或近蔽则上下不交柔静而不遐遗其左右必善者矣
　　又曰去诚着饰容恱为顺虽大刚在上不能救否虑患沉几知止而作虽至柔履尊不能辞泰故夫天之絶地宜咎羣隂地之孚天必功众正尔又曰隂敷天而天气絶阳着地则地道光所以女不承祧子能干母
　　又曰干位乎一兊二离三从下附之坤位乎八艮七坎六从上摄之震巽交参亦俱在逺而五实傍一四与八隣所以求媚于干者不事其子而事其女致敬乎坤者不畏其女而畏其子句践因宰嚭以蛊吴伍胥则涣然也淮南为汲黯而惮汉公孙则蔑如也
　　易相图之四剥复老隂系坤艮巽又坤艮巽干为剥老阳系干兊震又干兊震坤为复






　　右剥取信防二十五以繇干变予天之数



　　右复取信防三十以繇坤变予地之数
　　符曰残光垂竭岌为完隂圣人以为尚壮奨而激之字曰硕果纎息始芽自隂而反圣人以为甚神惊而閟之号云天心诗曰桑之未落其叶沃若此为幸所存而壮之之辞乎胡然而天胡然而帝此为喜所见而神之之辞乎
　　又曰猝至之凶圣人不以咎物骤徼之福圣人不以期人若乃阳之趋剥隂之趋复积渐驯至讵繇忽焉人岂皆竟夕不寤尽昼无为而盗以晡穿其壁旦尚无闻客以辰集其门旰且不觉承祸拒福固为怪尔
　　又曰独阳居上必至于剥独阳居下犹可以复故知世道之丧皆繇有君无臣吾道不亡所恃贤人在野也
　　又曰以其初变则复宜连姤以其反象复又宜承豫然皆不处而从乎剥者此以姤初隂始难不足兴复剥以极激变譬犹气蒸穷燠而后乃凉生者矣又以豫四阳中处不能牵复剥以上连初譬犹星行尽轸而还与角会者矣
　　又曰剥之干位乎其七复之坤位乎其二直底其究而后号曰剥一见其来而即讙曰复矣败子垂槖溺爱犹迷游子及门离愁顿尽人固有之道亦宜然
　　又曰剥不保干势必变干而奉坤之仪犹子之逆父而顺母而不可以为是其母之孝子也复不安坤首谋叛坤而执干之徳犹子之舍母而学乎其父而其母岂有以为是其不肖子乎
　　又曰自复十徙方极于剥自剥三周遂臻于复然则治亦可常乱亦易拨矣何居乎而建宁忽变绍述不还也


　　儿易外仪卷十四
　　钦定四库全书
　　儿易外仪卷十五
　　明　倪元璐　撰
　　平倾之类曰申命下
　　易教
　　君子教思无穷也易三百八十四爻皆教而系于否五复初而外又取诸中孚九二同人九五大过初六谦九三干上九节初九解六三大有上九咸九四困六三解上六噬嗑初九上九鼎九四豫六二损六二益上九以其务近而于物笃故申举焉教多术矣于君子惕之于小人击之
　　仪曰昔者圣人絶韦读易精至神涣奋然而作口叙手追握象出告犹且排繁取肯挥幽选着间考厥初或命以二所贵乎三有崇其四方五是陈俄上为志涉乎三百八十之林而执其三十而一之义故曰鹤鸣在隂其子和之我有好爵吾与尔縻之故曰同人先号咷而后笑故曰借用白茅无咎故曰劳谦君子有终故曰亢龙有悔故曰不出户庭无咎故曰自天祐之吉无不利故曰憧憧往来朋从尔思故曰公用射隼于高墉之上获之无不利故曰其亡其亡系于苞桑故曰介于石不终日贞吉故曰不逺复无祗悔元吉故曰三人行则损一人一人行则得其友故曰负且乘致防至故曰困于石据于蒺藜入于其宫不见其妻故曰屦校灭趾故曰何校灭耳故曰鼎折足覆公餗其形渥故曰莫益之或击之立心勿恒凶此十数者圣人之于君子小人则皆教之矣圣人之教君子其心为君子惧圣人之教小人其心甚惧小人圣人以易惧君子不敢以君子惧易以小人惧易不能以易惧小人圣人之惧小人者以为天下之狱皆归小人小人之情皆归于易不以小人正易之情则易必为小人用不以易正小人之狱则小人必以其过诿易也且天下固已责易何可不専竒而絶偶何不倍竒于偶而倍偶于竒天下皆疑易之生是小人使敌君子又厚集其朋使处于无不胜若此者是易既以其圆神广大召责起疑又不号正告万物及其后世虽马复兴彖象俱口亦不能出而明之矣圣人曰作易者其知盗乎作易者知盗盗亦必知易故以小人而乱天下必思用易以小人而用易必乱天下以小人而学易必毒君子以小人而毒君子必取之易是故沟渎隠伏以为之谋弧矢桎梏以为之器史巫以为之颊舌躭逐以为之口实劓刖以为之威黄以为之战小人视易犹其外府烹一君子镬汤薪火皆于易乎取之如此是小人之去易不能以寸小人之心其亦曰人不可斯须去易也君子之射小人曰隼小人之射君子亦曰隼君子居剥曰硕果小人牵复亦曰硕果于野之血易犹疑而龙之天下安得不疑小人于易天下皆疑小人于易易安得不惧小人圣人为小人明疑而作易为易释惧而教小人易不教小人则君子不敢以学易是故小人者易之所象也戎之曰戎狐之曰狐牛之曰牛豕之曰豕苋之曰苋之曰涂之曰涂臭之曰臭掣者犹掣决者犹决射者犹射获者犹获豮者犹豮牿者犹牿灭者犹灭剭者犹剭圣人以为此正名厉威以毒制毒之器小人知之则必怒易小人怒易易于是可得而惧小人矣易可得而惧小人小人于是可以学易昔者张说巽牀几于诬善宋璟震之曰名义至重鬼神难欺周处升陵几于为冦父老夬之曰渊蛟山虎与子而三鬼神之说原诸享祀蛟虎之义等于豕牛易之所着以戒小人二子闻之卒为君子故曰小惩而大诫小人之福也
　　教君子曰惕惕击皆取败格为图
　　惕图之一曰不诚
　　系释大有之上九曰自天祐之吉无不利祐者助也天之所助者顺也人之所助者信也中庸归顺信于诚身顺信之反是为不诚不诚则无助天不祐也　干震离兊各一竒动三偶动一


　　右惕六防所以剂阳每动即惕倍三而六
　　符曰凡君子之过皆以其恃阳阳犹焰然腾则速尽居理不疑趾壮口纷为天所怒怒者天之隂也天意变而趋隂即君子庸能以其未正无实之阳与天抗论乎故曰诚之为贵也君子尊阳审其诚然是阳者则恃之天尊君子审其诚然是君子者则祐之
　　惕图之二曰不慎
　　系释中孚之九二曰可不慎乎大过之初六曰慎之至也反此则为不慎不慎则其中不孚而过乃大也　出乾坤各二隂阳动爻各二


　　右惕四防如其动之数
　　符曰慎者静气也躁动则不慎恃其道正而忽天地不知天地之心甚敬君子也敬之甚必责之深责之深者通之极也故曰言行动乎天地君子以天地制其言行则其言足以英矣其行足以雄矣夫英雄者天地命之为英雄则英雄也不繇豪举愤张而得之故贵慎也子之所慎斋战疾而孔子曰我祭则受福战则必克而疾病则不祷徴也夫惕图之三曰不定
　　系释咸九四憧憧往来朋从尔思曰天下何思何虑天下同归而殊涂一致而百虑葢言多思不如无思多思之谓不定也　出坎巽隂阳动各二


　　右惕四防亦如其动之数
　　符曰天下定义使憧憧者虑之三年而不得一防其牵于利害可教也其牵于是非难劝尔自其心之求之日移一义而不可以持自其口之论之日出一义虽以仲由折狱之才毛遂定纵之智不能为之譬断也退疑有讥进疑有戾心日以多忧日以加鼓人鞺鞺钲人锵锵往往来来何时正乎惕图之四曰不和
　　系释同人之九五曰二人同心其利断金同心之言其臭如兰损六二曰三人行则损一人一人行则得其友言致一也二人二心三人三心有损无同何济之有　出乾坤坎离隂阳动竒偶爻各二


　　右惕八防八者皆过
　　符曰夫以朋党诛君子君子亦何能朋党乎朋党所繇来自其议发不必有祸其君子公言而适蹈之自其祸发不必有议其小人求类而广绳之是以谓之朋党也若其制事当凶水火圜觚必自君子尔且夫同名君子而南北洛朔之者是为离异非党同也賛皇执谋竒章执义考亭执无象山执有明道执謌子瞻执哭文正执守魏公执战而及膺祸患亦不相扶三杰一体而淮隂为戮鄼侯加功子房袖手乔固入狱声气满朝而救惟弟子与其故掾膺滂骈首度辽激侃亦徒自讼不敢明言唐介出贬诗送倾都上章争者蔡防而已以为推引亦不推引膺固乔宻并师朗陵不言朗陵房杜王魏俱学河汾不表河汾繇此观之苟使君子能朋有党天下必定身亦无祸惜乎其不然尔惕图之五曰不深
　　系释谦九三曰致恭释干上九曰动悔葢言谦吉亢悔也不谦而亢是其几浅为不深也　出坤二震一干一隂动一阳动三


　　右惕三防以保位为谦则谦不可为以直躬为亢则亢不可悔疑之故三三则疑也
　　符曰夫自直其躬济人之事二者岂可并晷而揆之者乎解衣碎首一日而成名于天下者非君子所难也苟求济国是宜沈几耳寇公窜以丁谓而沂公窜丁谓徐骆败以反唐而梁公反唐以李渊之英武犹欲使李宻喜之曰唐公见推卒降李宻以元载之庸劣犹能使朝恩虑之曰笑者难测卒诛朝恩知终终之圣人所为吉谦悔亢者矣昔者陈窦嫉邪义形气盛推案出卜蓍告之其繇曰隂威而作触之立糜三君岳岳跃龙不疑辅咸頄壮祸与之随将伯助予伯言汝痴
　　惕图之六曰不断
　　系释解之上九曰隼者禽也弓矢者器也射之者人也纵隼不射是为养奸不断反受乱也出坤一干二竒爻四偶动一


　　右惕十防此十君子安得逃责乎
　　符曰钜隂承尊升陵乘墉诸阳晏晏静而罔功小隂狠躁与上为气上邪有助下邪有恃星星不絶乃成燎原除恶不尽噬脐何言乎昔者邓侯违谏国移楚甥守珪失刑祸延唐祚五王坠谋乱生几肉汝愚遗虑权归閤门诗曰墓门有棘斧以斯之此言斧之断棘誉斧也墓门有梅有鸮萃止此言梅之容鸮咎梅也
　　惕图之七曰不宻
　　系释节之初九曰乱之生也则言语以为阶君不宻则失臣臣不宻则失身几事不宻则害成此言君子显道而不废宻谋也　出竒偶动各二兊坎各二




　　右惕六防为责其口兊口数二三缄之而六也
　　符曰戴子有云鄙夫鄙妇相会于廧隂可谓宻矣明日则或其言矣昔者苻坚议赦猛融供侍既乃民间盛有诏怪穷其自诿诸青蝇肆赦大美也一主二贵臣大着也以易市之美当众着之归虽微青蝇保勿漏乎原夫兊口介疾坎耳丛棘口无廋情耳载聪徳金缄不深唾入必出是则雍紏之所以尸宋锡繇兹而黜者尔
　　惕图之八曰不智
　　系释豫之九二曰君子见几而作不俟终日苟不见几是则不智也　出竒偶动爻各二画始一兊离巽各一


　　右惕六防以其疑于贪禄治阳以隂之数所以愧之
　　符曰夫哲者测气于禽鸟审兆于音声矧夫世事人情形章势灼此不能知必眊者也人不必迷寻丈而惟牵铢丝此铢丝者沉入九渊矣夫投会应时比诸鸷击君子之于人国也突若入焉突若出焉齐女朝入仲尼夕行圣人所云不终日苟逾宿及旦即其言之欺也且天下之论岂可以其人明哲遐引谓之无能微子诰父师少师而奔周奔亦已忠矣范蠡灭吴霸越而遁齐遁亦已功矣介推从游反国而隠介山隠亦已宏矣梅福抗章触时而逃吴市逃亦已雄矣
　　教小人曰击
　　击图之一曰灭耳
　　系释噬嗑之上九何校灭耳凶曰恶积而不可掩罪大而不可解　出坎一坤二偶爻一竒动一偶动三


　　右击三十六防尽隂之数
　　符曰夫小人之罪恶何繇得积而大乎测之以三尽上尽君徳中尽人材下尽民命尽此三者而小人之能毕量亦足也譬之敛禾于囷囷粟之日崇盈者是竭畆之栖也小人罪恶日崇盈者是竭国之蕴也故欲待小人之贯盈而惧其以宗社盈贯圣人故以击小人之权归诸国法何校灭耳者王鈇也天爱人主则使人主自怒小人天怒小人则必并怒其用小人者使以天之怒率天下之愤灭一小人棓梃戈鋋安所不得之者而须校乎哉江充毙于逆刃杨钊殪于乱锋宰嚭祸呉而快越矛徳儒佞隋而膏唐斧灭四奸之耳者皆非校也击图之二曰灭趾
　　系释噬嗑之初九屦校灭趾曰小人不耻不仁不畏不义不见利不劝不威不惩　出震坎竒偶动各二



　　右击十八防于灭耳救半
　　符曰夫有人焉告之仁义訾訾然激之耻畏撅撅然彰之劝惩漆漆然若此者盖小人之谬防者也然而圣人犹欲教之圣人何故欲教之也以为是犹可惩尔何言乎可惩也以其不威不惩不威不惩威之则惩矣曰豨豛其牙发以张弧此言威禁也是故不威不惩者小人之顽也何为不威小人此非小人之顽而国之钝也韩子曰法行狗信虎化为人圣人以狗诫虎以虎诫人故曰屦校灭趾无咎屦校已危灭趾不死惧其心使知悔留其身使补过是则圣人之仁也
　　击图之三曰覆餗
　　系释鼎之九四曰徳薄而位尊知小而谋大力小而任重鼎折足覆公餗其形渥凶言不胜其任也　跃离巽潜动四震兊各一




　　右击二十四防老隂穷数以其位穷而人必老也
　　符曰火资风功以成鼎实震多恐惧而为长子兊者说也而为少女恐惧之情救以容恱长子少女歘然而化女之比男不可曰朋柔之承刚不可曰任震足兊毁足之折也隂阳荡然餗之覆也昔羲作鼎以仪万象黄帝采铜而正三才夏图魅怪告民神奸姬着贪饕愧物婪昧是故古今之大贤大奸皆列于鼎矣旦奭而下桧杞而上孰不繇之击图之四曰致防
　　系释解之六三曰上慢下暴盗思伐之矣负且乘致寇至盗之招也　出四动爻艮兊坎离各一


　　右击三十防倍艮兊坎之数以半击寇以半击致寇者
　　符曰担负之子赫而乘轩彼人兮赤芾三百之谓矣天下之风皆相效而甚者也担夫可得有高车细民效之亦曰吾何为不得有神器担夫一高车而神器遂为贵贱之大共寇不繇致何能至哉夫鸺之以召鬼也伥之以导虎也审欲禁鬼何不杀鸺审欲杜虎何不灭伥
　　击图之五曰勿恒
　　系释益上九莫益之或击之立心勿恒凶曰莫之与则伤之者至矣○出乾坤坎离各一竒偶动各二


　　右击十五防以隂阳之数责其隂阳
　　符曰陈仲举云一庭之臣如河中木流泛东西此言隂阳多端心不恒也夫隂阳塞乎天地以错而可常也不图其塞于小人之心而以错为其不常尔蘓秦之欢六国冯道之媚五朝虞监之事隋唐蔡京之交王马脂丸蓬毂岂足以喻其心哉是故物皆恶而击之此其道自贼而已
　　击图之六曰非据
　　系释困六三困于石据于蒺藜入于其宫不见其妻曰非所据而据焉身必危　出干震坎艮各一竒动三偶动一


　　右击十三防合艮七坎六使石蒺藜责之
　　符曰石刚而蒺藜亦刚也故曰困于蒺藜以乘刚也其器如此是岂小人之所得据哉夫万物皆以刚据柔者也是则小人宜戢翼承据如妻承夫今欲悍然倒而窃据谁为小人承据者乎故曰入于其宫不见其妻非为有妻不见也譬诸人妻假夫衣冠以号于人曰吾即夫也夫即夫矣抑谁为其妻者乎武瞾衮冕以祀郊庙自册曰帝帝必有后也以武瞾为帝入于其宫不见其后矣

　　儿易外仪卷十五
