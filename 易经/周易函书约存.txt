　　钦定四库全书　　　　　经部一
　　周易函书　　　　　　　易类
　　提要
　　【臣】等谨案周易函书约存十八卷约注十八卷别集十六卷
　　国朝胡煦撰煦字沧晓光山人康熈壬辰进士官至礼部侍郎是书原本一百十八卷其诠释经文者四十九卷冠以原图八卷用解伏羲之易原卦三卷用解文王之易原爻三卷用解周公之易又取先儒论説集为原古三十六卷谓之首传共九十九卷为周易函书正集外有函书约三卷易学须知三卷易解辨异三卷篝灯约防十卷共十九卷为别集别集先已刋板正集因卷帙浩繁艰于剞劂乃取诠释经文之四十九卷约为十八卷名曰函书约注又取首传五十卷约为十六卷附以续约防二卷共十八卷刋之名曰续集皆煦所手订也其正集原本煦门人李学裕欲为校刋擕其稿去防学裕病卒遂散佚后别集续集板并漫漶其子季堂重为校订因正集未刋续集之名无所縁起且续集之原图原卦原爻原古即删取正集之要语非别有所増未可目之以续而别集内之函书约三卷亦即正集之原图原卦原爻撮其大义更不可附入别集遂以续集编为十五卷取函书约三卷弁首共十八卷名为约存盖以正集既佚其大义仅存于是也又以续约防二卷依篝灯约防原目散附各篇之内合易学须知三卷易解辨异三卷仍为别集其释经文之十八卷仍名约注共为五十二卷即此本也煦硏思易理平生精力尽在此书其持论酌于汉学宋学之间与朱子颇有异同然考朱子语録有曰某作易本义欲将文王卦词大槩畧説至其所以然之故于孔词中发之如此乃不失文王本意但未暇整顿尔云云是朱子于本义盖欲有所改定而未能则后人辨订亦未始非朱子之志也陆游渭南集有朱氏易传跋曰易道广大非一人所能尽坚守一家之説未为得也元晦尊程氏至矣然其为説亦已大异读者当自知之斯可谓天下之通论矣乾隆四十六年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀




　　周易函书约存序
　　易函万有者也伏羲立象以尽易文周系辞以尽象孔子翼传以尽辞一元之理二五之精三极之道旁逹于天文地理人事磕着触着靡不包举天下无二道广大悉备呜呼至矣圣人五十学易止曰可无大过况肤切而貌亲道聴而涂説遽云当乎至后流为方技而易道一晦至后渍为理障而易道一晦至后习为帖括而易道又一晦沧晓胡先生博极羣籍覃精易理所有禆于圣学圣道寝食以之者几四十年积极而生明积明而生悟谓易中爻义卦义未成爻义已成卦义总防于先天四图而四图之中尤莫要于圆图因将圆图八卦从而拆之又从而聫之更订为循环太极图俾与河图竒偶之数浑合而无间迹疑创也而实唯述矣尝谓大明终始止是震艮两象先甲后甲止是防兊两象先庚后庚止是坤兊两象又云先三后三止是内外六爻又谓彖辞中刚来柔来莫非二用之妙胥出天心其所谓徃则自内而之外者也初非上下两爻交易互换亦非初上二五三四之覆而综也又谓所订之循环图东视之有坎象西视之有离象原具水火絪緼既济浑融之妙又以坎离为乾坤既交之象艮防震兑为坎离既交之象又谓雷风得干之始故能肖天之气而为隂阳之始山泽得坤之终故能肖地之形而为隂阳之终又谓坎之时用在乾坤二用前因取潜龙跃渊及履霜坚氷之説以为乾坤之初皆由水始所以谓为天一生水又即上下序卦始于水而生于水火者以为之证又谓上下经所有卦爻皆从交处得来乾坤则所交之两象也屯为序首便曰刚柔始交余卦之交可知矣交而后用所以周公有用九用六之文如不解此遂拟为卦变卦综矣又谓儒者之学致虚守静欲其中之虚也存诚主敬欲其中之实也虚中之义出于离实中之义出于坎朱子虚灵不昧殆兼之矣又谓天为一元之合日为一竒之阳月与地为一耦之隂因取河洛以为证曰阳数一隂数二也又取乾坤两画为证曰阳画连连斯一矣隂画断断斯二矣又取坤彖以为证谓西南东北与月同体故言月也又谓下为月轮之卯上为月轮之酉晦则正午而朢则正子也故三十日而成月又以日月与地函于天中是谓一生二错行代明是谓二生三及夫万物资以生息是谓三生万物又谓月轮之中以十五日为昼十五日为夜因谓元防运世嵗月日时皆成于七八九六之数又有缝卦取诸先天八卦两缝之中兼前合后并两而为一顺之逆之成十六卦因取易辞中言邻言遇言用言肤及言婚媾者以证之谓邵子干遇防地逢雷即出于此又以遇防逢雷为止论三画之卦流行之体非以六画之卦言也又取天根月窟释为二图以明邵子之意又取诚明参赞天人一贯之防释于天根以明圣贤之学问所从出又谓易中自具五行如太刚太柔少刚少柔皆始于河洛之数又谓五行俱由水火而生所以谓之水一火二至土五居中则云火成则刚而水成则柔矣又谓水得干之元火得干之亨金得干之利土得干之贞木居二四之间亨利之际故上可从刚而下可从柔又以圆图所虚之中为太极因发天根之説又以一图分注七义又谓周子之图合之于易止有太极两仪四象而无八卦又谓周子之太极止是坎离两象诸如此种种精义凡皆读书嗜学妙契本原非由勦袭得者其书正集别集共一百一十八卷言象则取证于虞荀侯郑及来氏诸儒言数则更附以左国史子诸集至于爻象别有防心则详辨于各卦各爻中言必有据不执巳见不曲狥不故违也观于言干则以为字字説入交坤言坤则以为字字説入交干以大明终始首出庶物为言乾道非言君道天下文明为言天治非言人治谓大明终始为日象得朋防朋为月象西南东北为震始艮终之象又谓易中原无一字闲文其大要皆举端而竟委如言初而不言终言上而不言下言二三四五而不言一六之类又以坤卦先迷后得主为句因取彖传得常及文言得主有常之説为证即此两卦发先儒之未言释从来之疑义知非无本致然者也夫人之心稍留隔阂拟乌能言言乌能尽哉大抵先生之于易也豁达而不流于旷精深而不泥于训诂博采而不役于方技凡皆黙符四圣心原通逹防趣故能搜竒探致逺钩深而详人所略凿凿言之有若斯也始予览是书仅以为讲説家言厌苦而去弃之及观原图一字一论皆具新义乃复把玩不能暂释授读三阅月觉其防愈永其义益愈难竟又时与先生遇先生又乐为予言故得微探阃奥约其大槩如是请以是书公诸海内当时后世必有能辨之者时康熈辛夘孟秋黍丘李去侈书于安阳之啸轩




　　周易函书约存序
　　立言垂教之大在明人伦以正人心而已图书之秘古圣人启之以待后圣而修道之教不外于此孟子絶不言易然先儒谓孟子全身是易晋人喜清言王辅嗣注易虽渔猎老庄亦多深造论者至比其罪于何晏吾先子读易满万徧于易家之言采取至数万罕有论著【成天】兄弟侍侧间有叩恒不荅曰所见何尝不通以为尽是便窒易道惟广大故易容奸程传朱义惟不奸耳不奸则能容众説故足贵也老苏作易论谓用机权以持天下直以蛙蠡而量天地之大矣圣人假年学易岂率人于不可窥之域耶世儒什袭燕石大半若此葢好学深思勉庸徳而谨庸言者未易有其人也光山胡先生博极羣书湛精于易独有神契约之又约而成是书【成天】不敏不能熟复其全窃疏观其大叚足诏于来学发前人所未发者有二其他之奥义巵辞不与焉论河洛皆为作易一全一缺一合一分一聚一散一无隅一有隅先后天互发则向之所疑而今得明证一也论八卦至六十四爻伏羲止是圆图文王分列之乃为周易则归藏连山之各因时取义愈见因作数图以明之系辞曰易之兴也其当殷之末世周之盛徳耶又曰开而当名辨物始豁然大显二也三十年前读前辈汪尧峰集内述某氏云周子太极图即古河图之图古河图并非若今时所传先兄大不然【成天】殊是之以为一三五七九二四六八十之数巳涵其中作易之蕴于此可见周子收敛着已圣人推开成务体则图而已足用必参之于洛先兄首肯焉先生其亦肇悟于此耶抑所谓不由师黙契道体也顾象心而徃时或抵牾于程朱学者每不能以无疑嗟乎同非自然异非自然自然者同而异岂必墨守古人之言为善学古人耶若顔若曽中行之质不同若由若防狂者之质不同而同育于圣人之门则如金之在冶朱陆之不能融也两不相下也有圣人必合而一之也安溪李文贞公大学中庸异于程朱矣然其尊程朱也弥甚葢见程朱所修之道惟明人伦以正人心率人以行非率人以言且经始者难为功踵事者易为力也夫文王之易巳非伏羲之易周公之易又非文王之易孔子之易又非文周之易程朱之易又不必尽羲文周孔之易而要不越明人伦以正人心至宇宙间凡有聪明易中何所不具又何所不受乎先生貌古心夷气和神皎年七十有七矣视聴不衰歩履如壮盛周折必以规矩闇然之功自致于人所不见则其资深逢原岂眇见寡闻者所得望其肩背哉
　　雍正辛亥孟春下浣顾成天撰序





　　周易函书约存序
　　方今诗书大备圣道昭明汉唐宋明诸儒蔚起宜无复有遗文賸义俟诸后学考稽诠释矣然日新而不巳者文之运日出而不穷者道之理一狐之腋不以成裘南山竹箭加之以镞入且更深也安见刍荛工瞽千虑之一得不足供采择益髙深乎譬彼古鉴虽复沾尘揩磨之以澒锡之矾譬彼干将虽复埋狱淬砺之以华隂之土彼其质于古无加而光彩鋭利焕乎维新矣古圣人遗六经教后世固欲学者继起有以抉其蕴发其光使无至如古鉴干将尘埋韬晦已耳然六经皆载道之书而周易实具天人性命之理周易止卦爻之设而图象实括始终本末之全防图徴象而至理斯存未有弃图置象而标至理者也夫图象犹形也理犹影也影即形而存无形而影于何起图象犹日月也理犹光明也光明即日月而具无日月而光明何生乃自王弼扫象一归诸理宋儒因之象失其由来久矣来矣鲜生诸儒之后独能上追虞荀广搜博览益其未备订其舛讹务使理由象出亦可谓好学深思不为理障者矣苐于本源有所未探则顾小而遗大拘末而弃本者犹不免焉【煦】复从而斟之酌之损之益之其有未备未当者又复合诸卦彖揆诸小象证以先天诸图及系説杂序诸总折衷经文以求至当断不敢狥而弃经溺理而遗象故于其中谬误渗漏者又复得十之二三以此徴象庶云备乎独思来氏错综之説本欲矫卦变之非而不知其愈离而愈逺也今执所综之两卦以一覆而为徃来是未知徃来之的防也夫来则必出于内而徃则必行于外者也故卦称内为来而外为徃谓内为来是原其所生之有自谓外为徃是究其发舒之有渐也如谓上之覆也即为初二之徃也即为五不唯垂尽之末不可称为方生之初即二覆为五越三四而超然以徃亦未知卦气之升逐爻渐进之防矣即谓隂阳互根皆由穷极而返亦是阳极生隂隂极生阳安有阳之尽也复生阳隂之尽也复生隂乎夫剥之与复理应相综来氏于此何不云剥之上九为复初九之徃复之初九为剥上九之来乎明知其中尚隔纯坤一卦故也若由复而剥彼其所隔尚有十卦安在其一覆而即至乎夫彼所谓错即古所谓伏也彼所谓综即古所谓覆也伏有伏象覆有覆象缘有是象乃为是辞故欲达辞必先明象易中之象错互皆有之伊综独无安有是理苐以综论象可也以综论徃来则不可也夫来徃之理莫备于先天四图故【煦】更订为循环太极图又复变化卦象等七图以发明先天之义非臆之也亦即先天四图探玩既久而有以得其防趣知夫太极一图即先天圆图之变化而先天圆图又即河图之变化凡夫周易彖传中上下始终内外徃来之妙用靡不于此凝聚而防归焉今观此图干南坤北天地之所以定位也而乾坤之首易者拟之离东坎西天地徃来之交也而水火之始终于易者拟之三男附坤而成形三女附干而成象天气所由下交地气所由上跻也而泰否复始之交不交者拟之附坤者首一阳之震上行而为二阳之离兑又上行而为三阳之干而阳始极附干者首一隂之防下行而为二隂之坎艮又下行而为三隂之坤而隂始极而复临泰姤遯否之由微而盛由盛而衰者拟之其隂阳之生也皆由于内迨夫盛而极也始徃于外而就消而先三爻之来于下而称内卦后三爻之徃于上而称外卦者拟之东南为阳而离之中虚者居焉则阳中有隂也西北为隂而坎之中实者居焉则隂中有阳也艮震之阳夹坤而居则大明终始得朋丧朋之义也防兑之隂夹干而居则先甲后甲终则有始之义也卦有内外则先三后三所由分卦厯六爻则七日来复所自起也其在干而言坤在坤而言干所以有卦之伏其二之辞同于五三之辞同于四所以有卦之覆其非水而言水非火而言火所以有卦之互也推之而为卦象则由初至上由上返初莫非此圆转不息之机而徃来之説定矣衍之而为嵗令则隂极而阳阳极而隂莫非此上下流通之故而升降之机寓矣循之而为月窟而出震之三候见于昏出防之三候见于晨莫非此隂阳更迭之运而坎离之用行矣返之而为天根而先庚之先奚自来后庚之后何所徃莫非此由中之妙无极之理而大化之肆应不穷者出矣凡皆先天一图之妙也苐以隂阳二气环而抱之则为太极图以八卦之象分而布之则为先天图耳其实太极图止是先天图规而圆之聨而属之而成者先天图止是太极图三分内外截为八段而成者而循环太极与先天八卦又止是河图中竒偶之数聨属而成者是三图之设非有殊防也夫邵子所得先天四图其横图圆图总以明小圆一图之妙耳特鲜有沉潜玩索识其防归者宜乎来氏止认为对待不移而未知其为流行不息者也【煦】自髫龄笃嗜周易研精四十余年近缘安学清闲氊寒况冷益得肆志于兹订讹辨误别异剖纷宁谓洁浄精防之蕴遂尽是乎然而酱翁蔑叟率尔纵谈皆能洞达阃奥固不必専一经以名家守羲经而世业者为能发四圣之心于微言未絶后也夫子云之太元刘歆訾其覆瓿而桓谭侯芭谓其必尧夫先天之学见疾于秦玠郑夬而司马君实且以兄事之于洛也六宇之广容有起而质证是非指瑕摘谬号称同嗜者乎至其诠释或于义不必尽合亦期据经引无悖经防而巳观于主司命题百人百致安必文字之悉相仿乃矩度而绳纠之而所以主是文字者固无勿同也观于生人之面万形万貌安必耳目之悉相肖乃约求而精察之而所以运是形貌者固无弗类也四圣之易或以象告或以辞显岂有殊致哉亦要诸理之一耳规规焉文字形貌之合无当也时康熙四十九年八月光山胡煦沧晓氏自序



　　凡例
　　一易象失传自王弼始犹幸李祚集解一书尚存十分之一二来矣鲜得之巳増十分之二三【煦】复于集解来易两书合证而推广之其于象义庶未有遗也如遇字隣字婚姻等字之解及西南东北先甲后甲先庚后庚并月几望之防悉皆取先天圆图非意为之也
　　一函书卦爻有全依古注者皆存而不论其全改古注者如乾坤坎离剥复蛊巽损益夬姤震艮既未济及上系之首章并下系之第六章皆原本先天一图期与文周孔子之经传絶不相违乃始从而更定之亦有前解半合半违则是者存之违者正之期无悖于经传而已其説具详各卦各爻之下
　　一周易之理全在象中象则髙视逺寄包含无尽据人事而言理止论得一端耳故遗象而言理非易之理也
　　一周易之卦全是文王开先天大图而得之者故置图而言卦非卦之理也
　　一周易之卦全是先天执后天图而解卦非卦之理也一周易之彖传全是解文王卦辞故置卦而别言人事迁就吉凶利害之説非彖之理也
　　一周易之爻全由卦出置卦而言爻非爻之理也一周易之小象全是解释爻辞置小象而言爻非爻之理也
　　一周易之爻有既象以天时又象以人事者至于小象或止释天时一邉或止释人事一邉为爻辞中天时人事原有合一之理不知此义竟将天时人事説作两开非爻辞之防也
　　一分卷之法宜如吕氏所定古本今依程子所定合彖象文言于各卦各爻为时本刋行已久天下学者习而安焉倐然改易难免龃龉故从俗便
　　一是书正集九十九卷外集十九卷共一百十八卷因卷帙浩繁无能悉付剞劂先曽择其要义刻成函书约三卷兹复重加订辑取原图原卦原爻原古首传之五十卷约为十五卷而列初刻之三卷于首合之得十八卷名曰约存取解释经文之四十九卷约为十八卷名曰约注其外集湏知辨异约防三书仍另列于后益以原古内卜法详考四册合得二十卷名曰别集统计五十六卷合之为函书全集分之亦各成一书以便观览








　　周易函书约存序
　　周易非占卜之书也浅之则格物穷理之资深之则博文约礼之具精之则天人合一之防体之则参賛位育之能是全体大用之要归圣圣相传不言而同然之秘也开六经之始而六经胥不能违探六经之原而六经止分其用其出也取之而不穷其返也藏之而无眹羲文周孔极力阐扬后之学者观其象玩其辞习其占仍如昏衢如暗室焉可不谓难乎夫学庸论孟皆圣贤问荅语言无过髙低抑扬承接转换便可直抒胸中勃勃欲之理学者解释字义体贴语气亦遂可因言逹意而周易则图之呈而象之设也道寓于图而图中蕴含非言可説义寓于象而象中包括无寔可稽一卦之防兼六十四卦而衡之而一卦之性情始定一爻之细合三百八十四爻以较之而一爻之性情始真苟无旁通比量之法以斟酌其同中之异异中之同则所云防显阐幽同归殊途者固未易骤测其深机遽通其妙蕴也即如乾卦称龙而潜见飞跃之各殊非比量于时位讵易得其解乎初四之潜渊二五之飞见非比量于天一所生讵易得其解乎初潜言不见之水四渊言可见之水非比量于内外异性讵易得其解乎干初既言潜渊坤初亦言霜冰非比量于二初同实讵易得其解乎潜渊言流动之水霜冰言凝定之水非比量于隂阳各得之分讵易得其解乎固知周易呈图设象非但语言文字髙低抑扬承接转换之故也圣人假年学之尚至韦编三絶非其防妙深浑沦该贯奚为一难至此今但执文字义理训释字句体贴语气谓可一言半句便克显明经防一嵗半嵗便克了当经义煦窃以为不然康熙五十六年丁酉五月朔旦光山胡煦序




　　钦定四库全书
　　周易函书约存卷首上　礼部侍郎胡煦撰
　　原图约
　　总义
　　周易道之书也道理显于文字文字肇于图书图也者数之聚象之设而理之寓也河图洛书天以图示也先天八卦圣人以图教也无数不行无象不定无理不灵行之定之灵之是无辞之周易而有言之伏羲也顾文字浩繁而图象简约文字显易而图象隐深藏万于一纳湏弥于芥子穷幽测奥实费且难舍其务其显守其易置其难是逐浩于洪流而未探泉源之不匮矣宁能彻周易之大原而一以贯之哉
　　道原于天开于圣创之者伏羲继之者文周孔子始之者河图洛书也盖图书为天地自然之易则图画卦之理具其中而天人妙契之精防歴圣相传之心法遂无不悉具其中矣圣人之道尽在易象春秋易象其大本也春秋其大用也易象所阐乃天人合一之防春秋所着乃天人感应之机故言圣道者未有不体用流通而无间天人合一而不分而可谓一以贯之者也自夫以周易为占卜之书学者宗之各各向卦爻中究心人事遂使图自图卦自卦四圣之易不复相通于是乎先天四图不能比合图书而则图之义然拆图之说纷然矣于是乎文王之卦不能比合先天四图而来往之防不明卦变之説纷然矣于是乎周公之爻不能原本文王之卦与伏羲之图而初上九六八字命爻之义来往上下观象论爻之法亦复茫然无据矣不知文王无卦周公奚所本而有爻则爻之必本于卦审矣先天无图文王奚所凭而有卦则卦之胥出于图审矣河无图洛无书伏羲奚所凭而画卦则先天之必则乎图书审矣夫自图书以及先天自先天以及卦爻全是一个道理则是天之与人非有岐防而开天之图书与穷理尽性之周易非有二道矣故欲明周易者断自图书始
　　河洛
　　孔子曰河出图洛出书圣人则之古今画卦止伏羲一人则此圣人断指伏羲无疑矣伏羲既为画卦之圣人则是河图洛书同出于伏羲时又无疑矣河洛二图既同出于伏羲则神非出于大禹亦非作范之具又无疑矣今将河图洛书比而较之看其中有何道理可以则而画卦又看伏羲所画之图如何取则于图书当不似拆补之説徒向莫可如何处理防也




　　河图之象不独生成合也而竒耦悉合洛书之象不独生成分也而竒耦亦分借令当日或止出一洛书或止出一河图伏羲即狥齐天纵恐必无以窥天地之奥明分合之机察体用之防而用以为画卦之资也何也无洛书之分则无以显河图之合无河图之合则无以显洛书之分伏羲于此二图看出一合一分之妙则一体一用一先天一后天判如矣圣人之道体用一如显微无间皆此二图各具之妙相形而互见者也故四圣天开道率本此而莫之外也
　　世有疑图书为怪妄者总因分合之防未明对待与流行之说旣误而图书之正义未定故也
　　河图既为先天先天所配旣属未发之中则看图之法但当玩其浑沦周匝万理静涵合而未分全无倚着与未发相似然后可耳岂宜动着丝毫如拆补之说耶今观河图不过自一至十之数耳然数一也而奇耦殊矣奇耦易察也而多寡辨矣多寡易详也而奇耦所列各各相因内外相箝各各不同矣又且生成之数各有合而不分生成之象各有居而无缺矣此则河图自具之妙即象而存而其蕴无穷者也然非从合处留神乌得而审诸
　　既知河图为先天便须向先天二字留神详察盖此时之天地尚且未有朕兆故以先天名之比之于人则未发之中是也若天地有可指名便属万物化醇之防则称为后天而已未发则喜怒哀乐之理虽全具而无缺必无一焉可以指名故孔子以为寂然不动周子命为无极而子思亦止目之为中中也者指其所在之地而证之云尔故十数之必全四方之象备亦如未发而即言喜怒哀乐者然也所以象浑沦之中包涵无尽也此时欲于喜怒哀乐四者择一象而名之便属已发之后矣故言其合而全备则可言其分而各居如对待拆补之说则不可也此生成之相附而各不相离竒耦之务连而各不相间无非浑合无间流通活泼之机岂有定体定象俾人拆而补之乎河图而如可拆也将未发之中亦可拆而为喜怒拆而为哀乐乎甚矣其陋也河图既为先天则看图之法有二道焉
　　其一须知成数各各附于生数故伏羲之画图也两仪附于太极而遂居其外盖两仪由太极而成太极则所以生两仪者也故孔子曰太极生两仪四象附于两仪而遂居其外盖四象由两仪而成两仪则所以生四象者也故孔子曰两仪生四象八卦附于四象而遂居其外盖八卦由四象而成四象则所以生八卦者也故孔子曰四象生八卦今观揲蓍所成虽有六十四卦之异而命爻之法无过太阴太阳少阴少阳四种是则六十四卦均未有离此四象者也其单拆交重则所以拟议四象者耳盖六十四卦莫非八卦之所重故孔子遂无八生十六之说试看伏羲所画生者在内成者在外是即内为生数外为成数而体用殊时内外异等之象也两仪不离太极四象不离两仪八卦不离四象是即成数必附于生生数即含成数之象也故后有聨拆先天图而内之与外皆可爻爻分别观之
　　其一须知奇耦各各相连盖一奇生于北内三奇长于东内七奇盛而出于南外九奇尽于西外二耦生于南内四耦长于西内六耦盛而出于北外八耦尽于东外凡生而未盛者皆在内已盛而就终者皆在外是亦生数在内成数在外之义也其中有奇耦相连之妙有内外微盛之象有上下定位之秘有根阴根阳之防有循环不息之机故伏羲所画悉则其图而为之而今新订循环太极一图实兼二图之蕴而用以显则图之妙者也不知其为先天不知其妙在合安得不认为有体有象而倡为拆补之说乎
　　洛书中阳数居正而阴数居隅以万物生于阳而成于阴也其生成相间而各居则内外之体别矣其奇耦亦相间而各居则阴阳之体又别矣凡皆于分处示之象也然非有浑沦相合之河图立乎其先亦何由而知为既分者乎先天四图以小圆为主而大圆实生于小圆其小横大横则由小圆大圆而拆之用以明加一倍之法显终始之序别多寡之数着乾坤包六子之义也其体用分合天人一贯之妙悉归于小圆大圆至后文王开而作易乃始有八卦及六十四卦之象今之周易所有图象则文王开而作易之图非伏羲本图也伏羲之图本为伏羲之易用以开天明道启圣传心初不待开而为卦当即有无穷之秘妙存焉故太极两仪四象八卦皆自从一元未亨之前推至化醇化生以后所以两仪止于两画四象止于四画所以有东阳西阴南阳北阴之说孔子所由有彰往察来微显阐幽之论也既未开而为卦则非如今之周易所有卦象以连防为文矣想其时当止以二色别之而已若非别以二色安得有东阳西阴之辨哉必如后来之卦以连防为文则两仪当为三画安得仍命为两仪哉故知两仪相连别以二色者伏羲初画之本图所以定太极两仪四象八卦之体逮于文王开而为卦欲以一色分别阴阳则非一连一防而阴阳两象无由剖判矣此羲图文卦二易分别闗头不可不辨者也世有疑伏羲四图为伪作者因目此为邵子先天之学此甚非也孔子系先后天图各有明训矣其始当与周易并传止缘后人乐读文字义理之书而不能窥图象隐深之秘因致卦之与图不能相通始以诞妄而分之旋复置之旋复失之汉魏诸儒尽有未见者矣何待宋明以下人方疑为伪作哉然皆不善读经未能穷理之故耳今试问文王作易之卦为文王自画者乎抑亦有所本乎如属文王自画则文王时当亦有龟龙之出矣如不待龟龙之出便能率意作为卦画则圣人则之一语不为赘乎然而系传固曰庖牺氏之王天下也于是始作八卦则是卦画之设自伏羲始也如谓庖牺所画止是零零星星六十四个卦体则是初画之时已先无一定之法已先无甚深之意而孔子系传彰往察来亦何所指哉其于彖传何忽有往来上下之说哉其于说卦何忽有往顺来逆之语哉夫以疑传疑而不能考正得失则亦徒矜博雅而究无心得者耳不知伏羲所画之图即伏羲传心之道即至文王既开其图逐卦表扬无非表扬伏羲之图与伏羲之心而已汉儒解经至有疑说卦一篇为伪作者存其说足以疑天下误后世有余是则吾道之异端亟宜摈斥者也读圣人之经但














<经部,易类,周易函书约存,卷首上>
　　看先天圆图有三道焉伏羲既则图书画出先天四图便当领防图中之防不宜设想搀入卦爻道理便当领防先天之妙不宜设想搀越后天丝毫盖乾元之方亨天之资始者于此人物之资始者亦于此是万物之大原天人合一而不分者也其在人心寂然不动亦各有太极存焉与天同与乾元同也故此四图遂为开天传道之书而定为伏羲之易其时嗜欲未甚文字未开故但寄其义于先天圆图之中寓其机于内外分合之际而无穷道理尽归包括中矣后世圣人开而为卦极力阐扬而图中之秘犹然未尽宣故欲明伏羲之易须向未开未拆时体究先天之妙庶有以识其精蕴也一宜向浑沦圆转活泼流通处看之盖此图既为先天全在无无着之际但其中有阴阳相依之理有根阴根阳之妙有阳极生阴阴极生阳之防有阳微则阴盛阳盛则阴消之机故后补立循环太极图要皆先天八卦与河图中自具之妙因彷佛其形像而图之非意为之也
　　一宜向内外分合处看之其在内之东西两画必不可作六十四防看以两仪之义具此爻也张子曰两不立则一无可见是太极之妙原借此两画而显故画虽有两其妙在合乾元资始万物俱由阴阳既合而生由此加至六爻始分六十四象夫六十四则其象分矣内合者河图之妙外分者洛书之几孔子所由谓圣人则之而必兼言图书者此也因此图内则河图之合外则洛书之分故后补立聨拆先天八卦图爻爻拆之以观两仪四象东西南北之妙又复爻爻聨之以存伏羲之本图亦以见卦体虽分而阴阳之气本自流行圆转于中活泼泼地与河图之奇与奇连耦与耦连者相似所以谓为则图而画也若认为对待不移便属有体有形以后之事犹得为先天乎
　　河图先天洛书后天伏羲则而画之既有先天之图亦应有后天之图而今无之者盖在内有两仪之合便是则图之合在外有八象与六十四象之分便是则书之分今观洛书初未离河图之数而已一奇一耦相间散布于四方四隅小圆大圆亦皆一阴一阳相间而分布于外故有先天便已兼得后天也
　　文王有后天小圆而独鲜后天大圆者以文王未尝画卦其用以作周易者皆本先天大圆开而为卦以表彰圆图中所寓精蕴孔子彖中所以有内外往来上下终始之说无非发明图中之防非如后世所云卦变者也卦爻既出先天则非如后天之卦可以形参而体拘矣故不用更立后天大圆图也今观揲蓍求卦分二挂一揲四归奇究其所得止有多寡之数四等而已圣人因数有多寡而分别动静然后有太阴太阳少阴少阳之目又本此四象拟为重交单拆之画岂有实象卓然植立于此耶不过欲于太极两仪中探讨将动欲动之机缄以观将来之吉凶得失所豫呈之朕兆焉尔必待事体既成吉凶得失判然不爽此时方是后天此时始有定体故曰全部周易卦爻皆是先天
　　由中之太极而两仪四象八卦以及重仪重象而至于六十四卦无有一爻不涵有太极者是分之必由于合达道之必原于大本也倘由此加至无穷皆未有离太极者也然六十四卦各一其体一定不移以有六加之上爻在也故曰其上易知各成一体则有定而易见所以又谓为彰往至五则有两卦相同者矣四则有四卦相同者矣三则有八卦相同者矣二则有十六卦相同者矣初则有三十二卦相同者矣又当太极初生阴阳肇端之始故曰其初难知于难知之处而求其所由以成者所以有察来之说因六加之上爻为成卦之定体居上而易知故此卦之性情遂由此爻而定火珠林所由以八纯之世定于宗庙也卦各六爻除上为定体自五至初五爻耳故上之一爻遂与太极相对是专精而不分者也亦由一之与万对也凡数之成莫不与一相对故凡爻之上莫不与太极相对太极在中上爻在外太极隐而上爻显因太极无可名言两仪既判所有之爻悉由此生而初则最居其先故以为其初难知其上易知也自初至五顺论之初则两仪之肇分逆论之五则两仪之未定者也顺二则四象之既明逆四则四象之未定者也顺三则八卦之既成逆三则八卦之含蕴者也所见所隐其象既均故圣人所定遂以三爻命为一卦然二分为四四分为八顺之逆之皆具此妙故圣人所定遂以六爻命为重卦顺四则重仪之十六逆二亦如重仪以有相同之十六卦也顺五则重象之三十二逆初亦如重象以有相同之三十二卦也由太极初生而顺论一卦分析既多其体亦愈清真故曰其上易知由上爻之定体而逆遡一卦所由成牵连既多则愈烦剖别故曰其初难知夫文王之卦既出先天图孔子之传全是解说先天图此先天四图所以独成为伏羲之易以开天明道而义蕴无穷者也自来解易者但知解卦而不知解图皆悮也
　　何由知文王开而为卦也下系第六章云其称名也杂而不越于稽其类其衰世之意耶既尝稽考义类知称名为衰世之意因知卦之有名皆作易时所定其在伏羲有图而未开为卦有象而未命以名亦防可识矣下节彰往八字全是说先天图中道理彰徃言图之在外者显于有象则明白而易见所以谓为其上易知察来言图之在内者根始太极则幽隐而难察所以谓为其初难知此四字分内外而言微显则引外而入内阐幽则推内而出外此四字合内外而言其既分释之而又合释之者所以明体用一原显微无间之妙故先天四图遂为伏羲所传之道而不必逐逐以卦爻论也下曰开而当名辨物正言断辞八字方在作易时说因下文方说到作易而中用开字一转便知是开伏羲之图因此处作易方始开图方始说到当名则三易未作以前伏羲既有四图未开为卦未命以名亦防可识矣圣人之言明白显易如此不识从前皆未深究何耶羲图文卦交界处辨别下真则不知伏羲止有四图全未开拆则不知图开于三易其名称亦各各不同亦并不知文王所开即伏羲之图亦并不知全部周易悉属先天亦并不知孔子之内外往来上下终始全是解说先天而卦变卦综由兹起矣岂知伏羲居四圣之先实始开天而创为图象后来三圣作成周易极力阐扬而四图之精蕴犹不易殚则此四图安得不定为伏羲之易而以为开天明道之鼻祖也
　　衰世而命之为意岂谓作易时为衰世乎盖深惧乎世衰道微无易以维之将民行无由以济故以为圣人之意云尔才有类之可稽便是说在作易之时方始作易而以为寓意如此便是直指后世而言可知衰世非谓文王作易时矣
　　稽类而以为衰世谓考其命名之义类知非伏羲中古人情浑噩时遂便有如此之名义也名之所起非象其形则指其事即如黄帝时蚩尤乱于鹿乃始有师伏羲时未之有也安得取后世数千百年意计不能到目中不创见之事豫拟其象而名之于卦乎以类推之其余诸卦尽可稽也
　　连山归藏实始有卦顾以开图始自文王者盖三易皆易也名则不必同矣今连山已无考矣世传归藏谓坤为奭谓坎为荦谓震为厘则是归藏之名与周易异连山之名当亦必与归藏异矣盖伏羲之图三易皆得而师之连山开之归藏开之周易固亦得而开之矣但文王命名或亦有依古而更定者矣孔子论三代之礼既以为有所因矣又以为损之益之此之类也
　　因先天图中原具内外分合之妙故立为聨拆先天八卦图使知此图非但着八卦之象也其中太极两仪四象八卦每画一层皆有无穷之精意存焉



<经部,易类,周易函书约存,卷首上>
　　阳连阴防周易之法也据八象而拆之为卦不以连防为文则无以别阴阳阳白阴黒伏羲画图之法也据两仪四象而连之为图不以黑白为文则亦无以别阴阳










　　伏羲先天大圆则一百二十六画者也文王先天大圆则五百七十六画者也二图见前其聨拆之法皆宜如小圆图然后内外分合之妙与则图作易之防始可得而见也
　　入方图于圆图之中者所以明大小圆图乾坤虽定位于上下其中全是流行之气原自具有相交之妙所以谓为先天伏羲惧人将上干下坤认作一定不移而不知浑沦圆转上下交通之故因作方图颠倒乾坤纳之于中以明天之体位上而其气未尝不可以下交地之体位下而其气未尝不可以上交故以相交之义寓于方图而以下干上坤示之象今观天地自开辟迄今何尝不各安其位孔子系传所由曰天地定位也此便是外面圆图所示之象然天地虽安其位而其化育流行何尝不两相交通故干之分而坤至之坤之分而干至之而资始资生变化各正者悉无能出乎其外此所以纳诸天地定位图中而不于外面别立一图者职是故也孔子系传于天地定位之下山泽曰通气矣雷风曰相薄矣非从流通处看出立图精意安得有通气相薄之说乎对待不移又何能相为流通乎水火虽曰不相射矣正是从相通合体之时言其性情本可相制而仍自各得其理也亦如中庸万物并育而不相害其不相害之故正从并育中分疏出来如使一育于此一育于彼若秦之与越不相照防何至有害不害之可言哉水之与火如不相通其相射不相射当亦无由辨别矣由此看来则是天地交泰便具于天地定位一语之中自来认为对待不移者皆误也夫天地之化育流行圆转阖辟聚散于中究未能出乎其外此相交之方图所由纳于圆图之中而无能出乎其外者伏羲早有以窥造化之精而深识其由然之故也夫天地既已相交则万物之体将可成矣故方之以明有形之朕兆于此而始然犹在方交之时非万物资生之候故入于圆图之中而亦命为先天此伏羲立图本意也今观方图乾坤之位虽倒而六子仍然在中犹是乾坤包六子之义苐初生之阴阳以气用者皆在中最后之阴阳以形成者皆在外则又交中之妙而性命之各正于此而定然则伏羲之图讵畧观大意所能测识哉
　　先天图中乾坤正位于南北坎离正位于东西皆有妙防今作二方图以明之然看图之法不如此详细考究其中精蕴终不可得而尽也








　　先天既有圆图而此二图复方之者正所以察圆图之妙也盖圆图中内外分别观之则有以知太极两仪四象之秘并有以识则图则书之防若于纠缪圆转处观之则有以识流行不息之机而并有以解循环聨贯之义然圆图所蕴犹未易殚故又从而方之乾坤既已正位则东西各三卦其隂阳之防盛可辨也坎离既已正位则上下各三卦其隂阳之始终可辨也则是此图之设固有以明内外之候别盛衰之等定乾坤之位列东西之径察初末之形辨终始之序也
　　有初生在内之隂阳由防而趋盛有既盛出外之隂阳由盛而就衰是盛衰之等由内外之殊而别而乾坤之位遂由盛衰之等而定矣上下之位既正又可识居中而运行者皆六子之化也卦之初爻言防二五言中末上言亢是即初防中盛末衰之防然非置乾坤于上下则六子之防盛不可得而辨矣
　　有震艮之一始一终而纯坤之体定有防兑之一始一终而纯干之体定是乾坤之位由终始之序而定而终始之序实由东西之径而分但置坎离于东西而各以附乾坤之二卦比而并之其妙自见葢日月运行即天地之大用所自出乾坤天地坎离日月也坎离当隂阳升降之径正乾坤交接之际虽未至于化生万物而絪緼搆精之妙于此二象亦已昭然葢万物俱由天地既交而生坎离实具天地中交之象此正天地之大用所由始者坎卦所以独言时用也文王后天图坎离正位南北亦是此防读周易者但知周易所有卦爻皆由天地相交而出则中交之坎离安得不代乾坤而居其位乎又知周易所有卦爻出于伏羲圆图皆是先天则纷纷异议当亦自息矣




　　先天止有八卦一图今复减去坎离而为六卦图者盖因月窟六候岁令十二辟卦其见于周易所可按候而稽者皆止六象故也今观日月交光其朔日之震为一阳上之兑为二阳望日之干为三阳是升阳之候止有震兑干三象也其十六之防为一阴下之艮为二阴晦日之坤为三阴是降阴之候止有防艮坤三象也又观岁令其为复为临为泰升阳之内三候止有震兑干也其为壮为夬为干升阳之外三候止有震兑干也其为姤为遯为否降阴之内三候止有防艮坤也其为观为剥为坤降阴之外三候止有防艮坤也比诸先天八卦其先后之次不殊而均少坎离以坎离非坎离也止是天地中交之象而已縁圣人画图作易无非发明天地间化育之所自起与化育流行之妙耳图非实有是图皆内外体用之象也卦非实有是卦皆万物化生之象也第干资始而坤资生故谓乾坤为大父母六位时成而别为八卦皆乾坤之既交圣人因象而假设者也震特干之交于坤初者耳坎特干之交于坤中者耳以类推之六子之体莫非乾坤之体即莫非乾坤之大用所由行特其交多交少交上交下有不同耳天地化生万物莫不从天地既交而出则是干上坤下纯而不杂者天地未交之象也坎本坤象而有在中之阳离本乾象而有在中之阴是天地中交之象也其余六象或阳下阴上或阴下阳上或阳多阴少或阴多阳少莫非天地既交之象即莫非坎离之大用所衍盖坎离二象止以明天地之交也云耳是六象既具而坎离之义已存故有六象可无坎离也
　　图称先天必有先天之妙今爻爻拆之以观其内外分合之秘则两仪四象既明而则图之义着矣又复爻爻聨之以观其左右上下圆转流通则阴阳相依根阴根阳之妙既着而循环不息之机寓矣又复立乾坤六子图以别阴阳之上下微盛又复立坎离终始图以别阴阳之纯杂始终又复立有六卦图减去坎离以观一阳二阳三阳一阴二阴三阴一气流转循环不息之妙而八卦一图庶有以发其秘矣下复本先天图中浑沦圆转活泼流通之妙新订为循环太极图其象与六卦图相似而要皆先天河图与先天八卦二图其中自具之








　　此与河图及先天八卦相似然非聨为此图则其中循环不息之机与名为先天之义皆不可得而见也河图之象一奇生于北内三奇长于东内然后七竒出于南外九奇尽于西外二耦生于南内四耦长于西内然后六耦出于北外八耦尽于东外是河图中原其此循环之义也
　　先天八卦图则河图而画之除坎离当交接之际为乾坤中交之象其震之一阳生于坤内即一奇之生于北内也兑之二阳盛于东内即三奇之长于东内也干之三阳极盛而外出即七奇之极盛而外出也其防之二阳消于外艮之一阳尽于外即九奇之尽于外也其防之一阴生于干内即二耦之生于南内也艮之二阴盛于西内即四耦之长于西内也坤之三阴极盛而外出即六耦之极盛而外出也其震之二阴消于外兑之一阴尽于外即八耦之尽于外也其上下微盛之定分内外始终之方位无一不与河图相肖所由谓为则图所画者也是伏羲所画先天亦本河图而具此循环之义也后人止见文王作易之图俱各向卦上留心未见伏羲初画本图阴阳之画连而不防本具气机聨贯之妙则其中浑沦圆转活泼流通循环不息之防无可见今本此二图作为循环太极图则八卦之与河图其中精蕴不防可识乎
　　此图阳之初生必在子中及返而就消即在子初阴之初生必在午中及返而就消即在午初既分位不移以定其上下之体又阴阳之生皆必在内及盛而就消乃始外出以合诸横图方图震防居中兑艮居外与易彖自内为来从外为徃之义又干虽位上而始终必交至于坤坤虽位下而始终必交至于干以定其下交上跻之理又阴虽极盛必不离阳阳虽极盛必不离阴以阴终阴始即在纯阳极盛之时阳终阳始即在纯阴极盛之时以定其两相依附根阴根阳之理又阴阳皆旋始而旋终莫非流行不息之用又纯干纯坤分位所得止于六爻以合乎周天三百六十为六十卦所得前三后三之数又阳进则阴退阴进则阳退以别其更迭着代之体又阳多则阴少阴多则阳少以辨其分位各得之宜又阳有进退阴无进退以别其行止动静之节又虚其中间以为天心使人知卦爻所起以象其肆应不穷之妙总要知河图与伏羲八卦均是先天全是圆转活泼之机防不可逐逐卦爻不向相连处一究心也此图内外三分之则可以配三画之卦内外六分之则可以配六画之卦
　　以此一图分注七图莫不各具此图之妙有比象河图之图则内外三分之者也以奇耦之在内外者与阴阳之在内外者其微盛始终皆相凖也
　　有比象先天八卦之图亦内外三分之以阴阳之内外消息微盛始终纠缪廻环相依互根之妙全与此图凖也
　　有比象先天六十四卦之图则内外六分之亦如先天八卦然而两仪四象以及六十四卦无非内合而外分而此之循环图亦止是内合而外分与之相凖也有卦象之图亦内外三分之谓圣人立卦之法以三爻为一卦六爻为重卦由此图出也其阴阳之始而终也固有三候三位其阴阳之生而盛也有在内之三候三位其阴阳之盛而消也有在外之三候三位与此图凖也
　　有岁令之图即十二辟卦则内外六分之者也由复而泰为在内之三候故复曰见心由壮而干为在外之三候故壮曰见情此为在东升阳之六候又有姤遯否观剥坤为在西降阴之六候皆与此图凖也
　　有月窟之图亦内外三分之除坎离为日月由震而兑而干此升阳之三候也由防而艮而坤此降阴之三候也与此图凖也如不论时而论位则上中下三者止耳乃不达其原者但记甲乙字様而目之为纳甲矣有天根之图亦内外六分之如大圆图者也其所发明则皆虚中之妙太极之蕴含而圣学之大原在此图矣从前无所谓太极者也孔子系传乃始有太极生两仪之说极之为言即谓此阳极生阴阴极生阳之极动极生静静极复动之极也若使太极中原未有阴阳之极亦何凭而指此为阴极之极阳极之极动极之极静极之极而生此阴阳两仪哉因阴阳俱由极处而生今既已生出阴阳则方生之始必先有极至之道理存焉故因其后之所生而命先焉者之为极耳太者尊辞也阴之所生必由阳极逮其既生不得不奉阳以为尊尊之故太之也阳之所生必由阴极逮其既生不得不奉阴以为尊尊之故太之也亦犹太初太古太上太素指其最初无加者言耳然执此以为然有是阴阳两象先立其中则又不可盖无形而有理不可思议不可意测者也故谓之为太也
　　周子何忽有无极之设也方阳之极也本未始有阴逮于阴之既生而廻视乎生阴之阳极已敻乎其不可覩也方阴之极也本未始有阳逮于阳之既生而回视乎生阳之阴极已敻乎其不可覩也故既以为太而又以为无也此即乾元本为首出到得既亨以后已隔过乾元一层便以为无首是也
　　看先天图既有如上诸法知其浑沦无着本属先天原不可以对待论之又知其圆转流通本具循环不息之妙今观邵子天根月窟一诗亦莫非聨络无间之防也其诗曰干遇防时观月窟地逢雷处见天根说者全以复姤二卦当之不知此非槩论六画之卦也是于先天八卦图中看出流行不息之妙知其前进必有所遇原非截然谓此地为坤而遂不复与一阳之震相为流通也此皆八卦圆图气机周流之妙虽指阴阳始生之两卦为言其实八卦圆转流通皆是如此因于两卦缝中前已欲离于坤后已将交于震其中疑前疑后之际乃合先后二卦而会为一卦所以有遇防逢雷之説【煦】因推广邵子之意作为缝卦图




　　惟此两卦近而相亲若比隣然气之流行本相连属故或前进而顺或后退而逆若得会成一卦其在周易爻中每每言遇如或隔一隔二流行之气不相连属则无言遇者矣此如人在他乡虽日遇秦越不相接近之人究不得言遇惟与同乡同井之人倐尔相値然后为遇何也以素相亲习故也总縁先天图中气之流行有渐而不骤其初终微盛又各有分位而不可乱也周易开先天图而为卦其所发明皆先天图中之奥于此相遇之缝卦亦可以识其槩矣
　　易爻言遇者六卦噬嗑丰暌夬同人小过是也噬嗑离遇震也六四由震变离又遇夬干遇兑也九三由干变兑又遇丰之震离遇也九四由震变坤又遇暌之离兑遇也九二由兑变震则震与离遇九四由离变震则离与震遇同人虽非缝卦九五大师克相遇者此卦未变中爻防干与防遇既变中爻兑离与兑遇小过虽非缝卦然六二中爻防变干则防与干遇九四震变坤则震与坤遇上六震变离则震与离遇复之与姤本未言遇而邵子补言之然孔子固亦曰姤遇矣非缝而不言遇者本无相遇之理也是缝而不言遇者非不可以遇言也亦如诸卦俱由交来俱宜言交今但于屯之一卦称曰始交举其端而已知缝卦言遇全说图中流行之气此又看图之一法也
　　得如上诸法看先天图而图中精蕴概可识矣然文王后天一图比于先天各一其象宜若各一其防而要皆发明先天之妙也今略释之



　　文王未尝画卦何忽有后天一图不知后天者先天一交而变易者也乾坤中正之位故中交而变为坎离离左而坎右离上而坎下故上下交而变为震兑此皆一爻相交者也四隅之卦则各以两爻相交而亦各易其位阴之始与阳之终交故防以上二爻交于艮之下二爻而乾坤成矣阳之始与阴之终交故震以上一爻交于兑之下一爻兑以下一爻交于震之上一爻而防艮成矣此皆以两爻相交者也盖谓阴始阳终阳始阴终原自具有交接之义故也若隂始隂终则必间以阳阳始阳终则必间以隂岂复能有相交之义乎后天在人则已发之和在天则资生之化育出焉其以坎离代乾坤者明坎离为乾坤相交之象主坎离者只如言乾坤之交云耳坎离之外所有六象皆坎离所统只如言资生万物其隂阳防盛不同者皆由交后出也由无形生有形由无象生有象非此一图则先天之蕴曷由而宣因在既交之后上下左右相感而互易是以比诸先天另成一象此图书分合之故先后天不同之由也要其顺交逆交中交上下交皆各有妙义存焉此不可不察也纳甲之法上古圣人仰以观于天文因设之以明易非术数家所能作也见于卦辞曰先甲后甲是文王之前已有纳甲矣见于爻辞曰先庚后庚是周公之前已有纳甲矣夫文王周公之时固未闻有所谓术数也术数之可考者始见于越絶书与吴越春秋或亦战国术数之士袭日月交光之説因吉凶祸福之言盗其灵机推广义例因纪其光交之位目为纳甲以惑愚蒙欺当世耳然所重在交而不在位甲乙丙丁皆其象之寄焉者耳今但目为纳甲则是袭其皮肤而忘其神理矣术数之惟火珠林以钱代蓍犹与易数相符试之占卜每有徴验至于禄马贵人乖于易理絶无可验斯其伪作不近道理亦已明甚即其有取于纳甲亦絶无纳甲可用之处亦絶无纳甲可验之时而考诸日月交光实与易理絶有闗系其妙皆出于先天八卦图与文王后天图先天图中震艮夹坤于北一为阳始一为阳终干与坤交遂有大明终始之説而西南东北拟于坤卦遂有一得一防之分得其始也防其终也葢由先天图出也后天之象震见西南艮见东北者也因先天图阳之始终于坤者有一得一丧之象因有震艮两分而震艮两象见于后天者实在西南东北之位则是西南东北又由日月交光出也然由生明之始以及明之终其中所见止有六象此正所谓大明终始六位时成也可知易卦所阐全是图中之防而纳甲所闗非细故也又如蛊虽无干而阴终阴始所以言甲防虽无震而取义于伏所以言庚又如革之已日为离而言此皆圣人借日月交光以明易者也阴阳之气升降于天地之间非可耳闻目覩而日月错形则有形可见有方可指故寓其义于日月交光以明六位时成之象后儒不知成象各有其时各有其位而又未博以观书精以求理但即所见之方命为纳甲则是纳甲之言是后儒之妄称非先圣借以明易之本意也易冒天下之道巨细精粗何所不有岂以其精也巨也而存之粗也细也而畧焉不讲乎负之豕载鬼之车濡尾之狐斯其鄙防亦已甚矣然皆入易中圣人之不择言固如此乎乃以理数合一不分之书而顾内理而外数则圣人亦何取于庚甲而着为经也庚甲既所不取则火珠林之所传虽有不易之理即数而存者尽在所弃是得其半而失其半也宜乎易理之未易言也
　　日月交光具此六位时成之象自开天而已然矣伏羲仰观而得之因画出八卦圆图其中阴阳之微盛始终莫不与日月交光六位时成之象相合干彖大明终始六位时成盖言日也坤卦西南得朋东北丧朋盖言月也是日月交光见于周易者已如此也支干之设黄帝时大挠实始造之伏羲中古未有支干何得遂有纳甲之名哉然而后世相传名为纳甲者当由伏羲初画时因日月交光之故而画成此图则羲图之与天行合也因借日月交光之防以发明此图则天行之与羲图合也迨于支干既造后人传授羲图因见日月交光各有其位而不相乱也则遂以六象所在之位十干所配之方指而证之以便传习是则日月交光乃伏羲明图之具而纳甲之名则后人之借资而便习者也安得不考其实而辨之
　　大挠之造甲子亦由先天四图始也草昩初开何能截然指此为甲为乙为子为丑乎又何能截然指某岁为甲某岁为乙某日为子某日为丑乎然以周易考之则阴阳之始终微盛固可得而辨也万物莫不由水而始而水则生木木则生火火则生土土则生金此验诸物理而不爽者也一岁之中由冬而春而夏而秋何勿相配耶顾此五行之中又莫不各有阴阳各有微盛则甲乙亥子之必重又防可识也此十干十二支之设固又所以纪阴阳之微盛者也然以此支干布之于年月日时而皆一一有其不爽者何也曰是由易卦出也卦分上下两象而初中末之三候上中下之三位固各有不易者也察支干中阴阳之微盛拟诸六爻之时位各分其类而纳之然后征诸人事合诸天时某爻之动变也而验诸某岁矣其为阴阳之微盛何如而支干之相配固亦可得而定也于是而又验之于月于是而又验之于日其支干之相配亦莫不皆可得而定也然后知某岁乎其为甲子某岁乎其为乙丑也故曰大挠之造甲子由周易始也匪特此也即后世流而为术别为生克制化分而为数别为太乙六壬奇门要皆由周易中阴阳太少之机始终微盛之防与当位不当位之妙出也安得习而忘之而不察由然之故哉
　　纳爻之法用诸卦爻每有奇验而天干独无所征安得指定某岁为甲某岁为乙乎曰此由空亡而定之者也每十二支必有二支不可得验以其虚也乃出十旬之外至甲乙之地而验矣于是乎定为某岁为甲某岁为乙也不察岁时日月甲乙支干之所自始然则易冒天下之道孔子讵无稽之语哉
　　始造甲子
　　易冒天下之道精粗巨细何理不具故大挠之造甲子实由周易始也甲子乙丑名也而义具焉阴阳五行之义蕴于图书而卦爻遂资以托始有昼有夜有刚有柔有微有盛有始有终无出阴阳二者更迭变换而已然而非五不遍者河图之生数至五而始备也故阴阳之义该于二备于五止矣该于二者竒耦之所分备于五者生成之所合也二气之流衍以次相循无截然更换之理故大寒不即交大暑大夏不即转大冬莫不有中气存焉此二太之必循为二少四象之所以相因而见也是生生不息之原也四行之徳平列四位分主四时而不能不反而归中是化原之所自起也于是乎四而五矣若使缺一则滞而不灵而不可以行故圣人察其迁流转动之义于是乎命为五行别其性导其机本其实也既周五行而又两其候于是乎五干六支之数由以起矣干数出于生支数出于成干干阳之徤运支坤阴之静镇也故干必五而支必六者是奇耦之定数所由以建中立极者也干五而其用十支六而其用十二一阴一阳之谓道重卦之义也干动而支静干阳而支阴故天干六周而地支始能五遍干五而行六支六而行五体阳用阴体阴用阳因以见天行之徤逾于地也二气五行出于河图固已支何为乎十二也因圣人仰观于天见夫四气之运合而成岁而日月之交防者必十二周知非十二支不足以相配矣乃此十二支不能无阴阳之分则犹之乎六也四气之中无以间之则混而无别故本五十归中之义命之为土附于各行之后则四而犹之乎五也播五行于四时无出阴阳太少五行除土四而已矣非土则无以善藏其用故四而五之河图建中之象也河图之序始水火而终金土先气而后形生物之理胥如是也木火土金水者相生之序一气之流行循环而不已者也然有阳不能无阴故因其中数而重之而干支之数备矣最重浊者莫如土天干之土建中而运阳动而从天也地支之土各随一隅而分布焉阴静而从地也干支皆五行也干之土二支之土四者河图无隅洛书有隅故也洛书非隅则四方无所定五行非隅则四行无所别也凡皆阳动阴静之义也五行者一气之流行耳曷为乎首之以水也万物之生资水以始天以一生地以六成一生之始六成之始皆始也干资始者也初九九四又内外卦之始也圣人之论爻也潜龙跃渊为何象乎则干初之与天合徳亦明甚矣于是乎有子支之纳子其名水其义也得始之之义而五行之原定矣于是乎衍之以生生之理于是乎定之以各得之数而支干之大义举矣水之所生水而起木之所生木而起序也爻之成也由一而二由二而三亦序也与初同德纳于初与二同德纳于二与三同德纳于三理也然就五行而论则谓为与爻同德就卦爻而论仍是爻中自具之德非外有物焉能与诸爻比而同之也故卦爻中自具之五行皆卦爻中阴阳微盛之理所辨别而分计者也不知其义不察其原则以为纳而已矣其甲乙子丑十干十二支之名则假立而其义焉者也纳之为言又支干既名之后因其义之可寄于爻而强以予之之说也知五行之理即爻而具则浑而一之可耳安所事纳哉干资始又阳德也阳德故纳阳支阳顺故支亦顺也子寅辰内三象皆阳而顺午申戌外三象皆阳而顺也火外明而内暗故不见于内而见于外卦之初以序而论三不为火而为土内卦之终也亦犹水有阴阳而终之以土木有阴阳而终之以土者然也是洛书四隅之义河图五十归中之义也以生序而论五宜为土而兹为金金实资火以生故五行之长生独以金生于巳以相尅为生不以相生为生是图书易位之秘也上之终也与三同德故复为土焉干资万物以始而所纳如此则为干所生者亦视其所得于干之初中末而遂并初中末所具之理而皆能各得之矣坤与干配不与干爻同德而与干对取者交泰之义也坤阴故逆使然也三女配夫三男故三男纳其阳而三女遂纳其阴凡皆阴阳五行初末微盛之奥义也而不知其义不察其原则以为纳而已矣合诸岁月而歴歴其不爽者取验于时位者也时有三候位有三等征之于爻实有妙义存焉而圣人设之以支干别之以五行证之以阴阳均所以发爻之义也天干之序不首水而首木建寅之义也然水无质而木有形亦体阳用阴体阴用阳之义耳干纳于卦支纳于爻支可以位定干不可以位定也阳之为德过乎阴阴之为德止乎其位阳常饶而阴常乏天能包地天参地两之义也圣人仰观察日月之交防毎一卦象以一干纪之故干之所纳不于爻分而独于卦统者天行也纳支验而纳干不验者干阳善动者也动则非位之所可拘阴静而止始终微盛之理一定而不移故察其初末之形皆昭然而易辨也然非考之于火珠林则亦茫然莫得其解矣
　　支干之始与爻同德故能与爻同建于位而莫之或移与爻同征于时而莫之或差圣人论爻以三候征时以三等征位即纳支纳干义也夫然则爻非爻也皆支干之流衍者也故子寅辰者爻之内三候也午申戌者爻之外三候也而要非子寅辰也爻之内三候而已而要非午中戌也爻之外三候而已
　　曷由知岁月日时确乎其为某甲某子也干阳卦也则阳徳之所衍干必阳干支必阳支也故于干则纳六阳干于支则纳六阳支也干又大明终始美利天下者也故内则纳甲而外则纳壬甲壬者十干之终始也坤与干配阴木阴水与坤合德乙癸所由纳于坤也支行五而支数六又必重为十二者何也卦立三爻有内不可无外有阴不可无阳故也内外重之则六阴阳重之则十二矣然阳卦得阳阴卦得阴虽十二也而犹之乎六也以六支而分配于内外卦仍然是三候三等之义也即在河图其生而长长而盛亦三候也其下而中中而上亦三位也夫坤既与干配干纳阳支之子则坤宜纳阴支之丑而乃以对丑之未纳之者因坤必与干配始有化育而又必一内一外然后始可相配非同内同外所能相配也天下之理不异不可以为同故乃与类行之言说八坤卦盖以干为类也若水之与水火之与火合体而不分安能相资而用以为类乎暌本乖离之卦而爻爻言合盖不同不知其为乖不乖亦不知其为同其理固如是耳因坤必与干配故必纳未于内卦之初而始克与外干之午火相合纳丑于外卦之初而始克与内干之子水相合此干上坤下坤上干下阴阳合德化育无穷之义也其子之必与丑合午之必与未合者此即左阳右阴两相配合之义也然干之阳支顺坤之阴支逆何也天地之理一往一来一顺一逆然后生生不息之妙出焉若使一概皆顺则阴阳皆不能以相配亦恐其易尽而易穷矣至于六子各得乾坤之一体故遂各纳乾坤之一支得初者纳初于初得中者纳中于初得末者纳末亦于初也乾坤所纳之支既各有定然后即其所占所动之爻合诸岁月日时而考之其为干初之动乎而征验于某岁某日矣则知其日月之必为子也其为坤二之动乎而征验于某岁某日矣则知其日月之必为已也于是乎累积而累騐之而于甲子乙丑之序絶不相紊也然后即其岁月日时而序次之此所以有六十甲子之设是则大挠之造甲子盖由易始也然非于火珠林中纳干纳支之法因其占而得验者考之莫由知其故也故凡道理之附易以传者皆不可目为粗浅而弃之不讲也
　　支干之设总不越河图中奇偶之与五行而已阴阳之义出于奇耦四象之义定于五行支干之中各有五行五行之中各有阴阳其或五或六者犹之乎或四或五而已知阳奇而阴偶则十合之而奇十二合之而偶矣奇者天偶者地奇者生偶者成奇者阳偶者阴也纳支之法固出于易固取验于卦爻纳干之说详于日月交会然亦特指其所在之方位而证之耳及纳之于卦原无可验何由知此岁月乎其为某甲某乙也曰此亦易辨耳盖干十而支十二以干合支十旬之内必有二支非干之所能及而此干所不及之支如在十旬之中见于爻象其于爻也必无所验以此旬无此爻象故也迨及前旬已过后旬复来而此爻验矣故此一爻如在十旬之内古人遂目为旬空以万事万物莫不由虚中起也迨及其干已换而其爻已应则即其所换之旬知其初由虚中而出则遂定为旬首而目之为甲然甲阳木也有阳不可无阴故遂以乙之而定为阴木如是因木之生火火之生土土之生金金之生水而丙丁戊已十干之名由此而分十干之位亦由此而定矣故能知乎岁月日时为某甲某乙也凡皆由周易始也今人率议火珠林而不察支干初造之始得为知周易者乎
　　五行
　　伏羲之卦图所以开天而明道者也其内合者大本之所由寓其外分者大用之所由行也缘其灵妙实与大造同运由其后而逆遡诸资始之元千变万化由之以出故圣人体之可以作圣而天地与之合德凡民用之可以趋避而鬼神莫测其机顾达天之道非圣不传而圣神天纵又问世不一出故其说于吉凶隐其义于占卜以俟诸来禩耳夫伏羲之至文王盖亦不知几何年矣周易未起非有占卜借以传其卦图则伏羲之图当不至文王而早已絶矣借令传之非于吉凶确有明验则亦当不至文王而早已絶矣文王何据而有周易之作乎乃文王周易固已有先甲先庚帝乙巳日之辞则是干支之说文王之前已如是也夫伏羲之至黄帝亦不知几何年矣顾黄帝时大挠始作甲子若使妄意作之漫无证据则其纳诸卦爻当亦必无可验乃既已纳之既巳验之借非其前原有五行生尅之理大挠何据而有干支之设乎不知干支之设始于生生尅尅之几生生尅尅之几始于五行五行之辨始于图书皆自开卦以后歴歴验之有以确证其所由然也河图之左旋而顺者相生之几也洛书之右旋而逆者相尅之几也生尅既定而五行具焉而六亲分焉而六十四卦之列为八宫别为升降循为归游亦由此定焉盖六十四卦莫不各有一行之所属而升之与降归之与游胥有以征其至一之性而彼宫此宫各不相干是五行之理由图书之五象而定也然河图之象除中五与十四而已矣洛书则四正四隅而五亦居中犹之乎四也故五行之在卦中者二生二尅亦莫不各有本行存焉于是乎逐爻察之有与卦之本行同德者则命为兄弟其生生者与卦德同其尅尅者亦与卦德同也有能生此爻者则命为父母有为此爻之所生者则命为子孙有尅此爻而为此爻之所畏惧者则命为官鬼有此爻所尅而为此爻之所驱使者则命为妻才是六亲之设固寓乎生生尅尅之几而实由五行而定也夫五行之在八卦既各有生尅之几而六爻之在八卦又各有阴阳微盛初末上下之别于是乎干支之设由以起矣是则定各卦之本行者图书之方位也定生生尅尅之几者各卦之本行也定五行之目者生生尅尅之几也别支干之次者五行生尅之理也十干十二支则河图中竒偶微盛之秘洛书中四正四隅之妙也非有吉凶同患之圣人歴歴占之歴歴验之五行何自而有其名支干何自而别其序周易何自而有其经乎观于精粗不遗小大必备则所云其道甚大百物不废者亦可见矣今之学易者莫不奉周易以为凖绳而特未详于三易之所始则索诸精深而遗其浅显又视五行生尅为易外之事而尝不之察至其为学恒若大本大用至神至变至精所存可以旦夕卒解一岁半岁不难遽达者宜乎易学之难也
　　五行非五行也即刚柔太少之所别也今之占卜习说五行便觉实有五行在其爻中矣夫五行亦何象之可执乎既不可以象执则取精绘神当自别有至理存焉夫先天八卦南太阳而北太阴东少阴而西少阳先儒解説皆是如此而洛书所分南火北水东木西金非不隐与之合也金火刚而水木柔刚者太阳少阳之所别柔者太阴少阴之所分也今但执爻中之五行而以为实有五行之象在其爻中则亦未达刚柔阴阳之防矣坎出于坤故为太柔离出于干故为太刚兑之干体多故为少刚震之坤体多故为少柔水趋下而无质金刚矣而火犹尅之木柔于金而中含水故太少殊也土之性火成则刚而水成则柔故总四象而中处焉如陶埴之坯成于水陶埴之砖成于火则刚柔防矣
　　水火木金皆生于土水火土之气也木金土之形也唯气为能入形故木金亦含水火之化也木之汁水也而渐长渐大者气也是火之用也铅汞合而成金是亦水火之化也
　　河图生成之序水火以气用故居先金土以形成故居后木之半气半形者故中处而其数为三
　　水得干之元火得干之亨金得干之利土得干之贞水者天一所生万物之初莫不资水而始故以为元火者地二所生可以水可以焚木可以镕金可以合土无有一行而不能与具故以为亨金者地四所生防制之性无有屈挠故以为利土者天五所生其体静正安其所而不动故以为贞木乃天三所生其数居生数之中其性在刚柔之间其质在形气之间其徳在亨利之间故以为少柔五行之德皆干德五行之性皆干性也故谓为大明终始也
　　五行之中旬空六合最符易理万事万物莫不由虚中而起伏羲圆图中不可画者是也孔子所由谓为藏诸用也大本立而达道行圆图之一加再加是也孔子所由谓为显诸仁也顾阳动而善迁包含遍覆常见其有余阴静而镇定收敛凝聚常见其不及故天干已足十旬而地支之数常不能充乎其量故虚之于十旬之中者藏用之妙实之于十旬之外者显仁之机也其旋虚而旋实则阴阳流转虚实相依初末相循微显相伏之秘也由虚而出必于干首亦如卦爻之有初者然也以渐而徃次及于丙丁次及于戊已次及于庚辛次及于壬癸亦如卦爻相循自内而外自初而末自下而上莫非阴阳流转虚实相循之妙也卦爻之占最重日月以卦爻为万物则日月两建皆其悬象着明照临于上焉者也无有一事一物不照临于日月则卦爻之迁转支神之虚实何有不管摄于天干者哉故无之而知其虚有之而知其实也然前此之伏藏者及其既出以渐而进必及六旬乃克五周天干而与天干之五行相合是其不及天干者殆五倍矣故以为阳饶而阴乏阳动而阴静也伏羲之图文王之卦周公之爻皆此义也圣人之设立干支乌有一焉不冒于易之道乎
　　万物之数无逾于十十者数之备也及之者谓之适足不及则不足者也河图数十适足者也洛书数九不足者也圣人凖之而有阳饶阴乏之制日月之丽乎天也日则常盈而月有盈亏莫非阳饶阴乏之理也月之盈由日之常盈者相形而见地支之有虚实由天干之适足者相形而出也
　　天干毎旬皆实地支每旬皆虚阴阳之义也虚者五周而遍歴乎天干阴从阳也实者六周而遍歴乎地支阳从阴也体阴用阳体阳用阴阴阳交感之义也
　　五实而复归于中者一行之周流五虚而各效其能者五行之迭运也
　　一无而四有者四正四维之大用四动而一静者五十归中之大体也
　　天之气自上而下顺也干之运乎支也先甲乙次丙丁从阳而顺也地之气自下而上逆也支之见于干也先戌亥后申酉从隂而逆也
　　上古之五行蕴其义于图书中古之五行寄其义于卦爻后世之五行乃别其义于支干及夫支干之义既着而壬乙禽遯星命之説纷然各出然皆推本于日月故日月者隂阳之迹象太极亨动之真机依之则验离之则未有能验者也
　　天干五合地支六合隂阳相配之义也河图生成之数一与六配二与七配三与八配四与九配五与十配此生成相配者也天干五行准于河图故甲与巳合一六之聚也乙与庚合二七之聚也丙与辛合三八之聚也丁与壬合四九之聚也戊与癸合五十之聚也一三五七九阳也故甲丙戊庚壬为阳二四六八十隂也故乙丁巳辛癸为隂
　　后天方位图甲乙东丙丁南戊巳中庚辛西壬癸北凖于洛书者也东南之阳与西北之隂相配者也故东南之阳干与西北之隂干亦相合者也
　　先天图东阳西隂之两仪原具相资相得之义地支之六合凖此者也环列十二支自丑至午列于东阳之分也自未至子列于西隂之分也隂必与阳配东必与西配故子与丑午与未以次而分列者莫不以次而各有合也
　　四时之序前者引而后者续此相生而无间者也故唯相因之三时前取其生中取其旺后取其墓爰得以三合称焉与旺冲者必其克絶者也若寒之与暑水之与火是也于是乎止于三合

　　周易函书约存卷首上
<经部,易类,周易函书约存>
　　钦定四库全书
　　周易函书约存卷首中　　礼部侍郎胡煦撰原卦约
　　体卦
　　乾坤为大父母诸卦俱由乾坤而生莫不各具乾坤之体所以有体卦之设谓诸卦之刚柔皆止交得一爻而乾坤本体固未尽没也即如震卦本坤体也干初之一爻来一交之遂尔成震故坤之初爻虽伏而坤之半体犹存则震遂以坤为体卦体内而用外体静而用动而震之往来流动在此初阳其中末之两阴固静体也其力又足以相抗因遂以初阳为主而定之为男无妄曰刚自外来而为主于内是也自来以外字为指外卦到此等处所其説不通矣乃不得其解者又将外字鹘突混过得为知易者乎
　　乾坤体也六子用也体之一交而用斯出矣干索于坤则用其九于坤而坤之体固在也坤索于干则用其六于干而干之体固在也因六子之成皆各得乾坤之一体所以谓为体卦因其来交者止于一爻止能变却一爻而本然之体犹未尽没所以又谓为伏卦如防之伏震而言庚孔子谓为防伏是也重卦具内外两象然自乾坤而外凡其往来上下者非九用于坤则六用于干矣只縁六子皆系乾坤相交而成而本然之体三爻原自相等今忽变此一爻是所存之两爻为体而主静而所变之一爻为用而主动周公于乾坤两卦特着用九用六之说明此往来上下者皆为动用之爻也又因体卦三爻相等今所存之两爻亦相等均力敌莫适为主因择其徃来流动所变易之一爻以为之用故三男三女皆有独异之一爻即其主爻其在合体之两卦除与乾坤相合者止有独异之一爻而三男三女交并为卦亦必有上下卦独异之一爻孔子彖辞所由有往来上下之说无非示人观象之法用以审择主爻而已系传中一索再索三索凡皆指其动用之机而言之彖中之往来内外上下凡皆指其动用之机而言之彼不用之体卦置而不论者体立于内而主静用交于外而称来体言其形之似用言其气之通也故全部周易成卦之妙全在用九用六两节此义不明自汉以来周易全无真解职是故也即如屯为序卦之首便曰刚柔始交刚柔者九六也交之为言用也始之为言该六十四卦之辞也因当天一生水一阳初萌于下故孔子指其用处而言之今但知以二体释卦名义夫二体皆男何刚柔之可分乎又曰始交谓震难生谓坎全不知刚柔始交即九六之初用以此解易宜其无周易也
　　今立体用二图于后





<经部,易类,周易函书约存,卷首中>








　　【体立于此而不动用交于外而忽来则以能动者为用故三男之用皆二隂静而一阳动三女之用皆二阳静而一隂动易爻称九六俱傱动变处言也易彖指説徃来上下进退内外俱自动用之一爻指其为主于卦中者言也不知二用之妙则彖传之辞全不得解而卦变卦综遂致支离之逺矣】
　　【其以二色别隂阳者伏羲之法也不如此则无由称为两仪四象其以连断别隂阳者周易之法也不如此则既开之图不可以一色辨也其以虚实别隂阳者函书之法也与伏羲之法相似不如此则二用之象难明】
　　【其用必由体出故二用之图皆连体卦以为法】
　　内外卦
　　卦中六爻不能爻爻皆主其事因人事之吉凶得失皆从动作有为处分别见之故卦中之吉凶得失亦即于徃来动用处隐隐微露其机缄圣人见其由然所由于卦中方用之九六而或称为徃或称为来或称为上或称为下吉凶得失亦遂由此而定此之故也然称往称上者必在外卦称来称下者必在内卦所以又有内外之分唯刚自外来而为主于内此内字固指内卦而此外字则谓坤体本立于内而此一刚原非坤之所有故以为自外来也
　　九六即刚柔之义也曰刚柔始交即九六之用也然在屯卦上下二男皆为用九顾必兼柔而言之凡刚之所施非柔之能受则九之为用不可见也且柔之为体止于能受故坤之用六其辞不过利永贞而诸卦之阳莫非干九之施用故用九遂有羣龙之见不观此四图则乾坤二用及坎之时用皆未易明了
　　彖中往来上下不言于相等之爻而言于独异之爻明此为九六之用也然又有交与生之两仪不可不知今试即震卦观之如以乾坤两卦相比则震初一阳实由干来自坤体本无者视之便若得之自外而要皆干九之大用所成故以为刚自外来而为主于内传之一索正谓干之初交于坤此交之说也如但论坤卦则此一阳倐而变却坤初若自其中生出者然也故又有生之说无妄刚自外来而为主于内盖言交也体用之说也复见天地之心盖言生也太极动而生阳静而生阴之说也
　　传中索字全在动用处说索者求也有求于彼而即助于彼故惟索字为能兼有交字生字两义交为与而生为取所谓将欲取之必姑与之也万物之机缄相触其自然如此此即日徃月来寒徃暑来之义阴阳之妙先有交而后有生亦如索债者先有与而后有取也此圣人寓义极精极微处详见原爻
　　之卦
　　古人动用之爻名为之卦之者徃也是方从此处发脚非竟到地头之说若云干化而坤刚化而柔是竟到地头全然灭却本卦了岂知用九一节只是将元亨交界处划清使人知先为一静后为一动耳又以明一动之实由一静故于文言便曰乾元用九也
　　名卦
　　周易卦名在文王开图之后非伏羲时所有见下系第六章
　　重卦
　　重卦非文王也始于伏羲大圆图
　　元亨利贞
　　乾元一亨六十四卦悉从此出而万物之全象具焉故曰万物资始干惟一元在静正之时涵而未发是干所独有者万物虽得而资之资其元之既亨非资其元之未亨者也故莫有得干之元者然亨由元来故曰资始无极之妙正在此中既亨以后惟震得干之最初在干元方亨之始为能克见天心所以有震亨复亨之说是为得干之亨者坎得于中则但曰维心亨矣艮得其末而在乾元既亨之最后故不言亨然遯之阳在三爻内卦为艮则亦曰遯亨矣此外则或得其利或得其贞者比比皆是莫不由乾元一亨而始故元亨利贞四字为六十四卦从出大原而亨利贞三字又皆因元而始有所以孔子谓为资始又曰统天御天又曰大明终始又曰首出庻物无非明此乾元一亨之妙耳元静也亨动也利贞皆动中之妙用所以周公特着用九一节无非明乾元一亨之大用耳此岂大通而利于正遂足以尽其义乎今畧释之
　　元天也亨命也利性也贞则天命之既成而各正其位者也其在人也则性元也情亨也率之而为道则利贞也元未发之中也亨发也利则发而皆中贞则喜怒哀乐之节也元者一贯之一也即无穷尽无方体虚灵不昩肆应不穷者也未亨以前乌乎覩也乌乎闻也可言者将亨之元也故中庸以为自诚明不亨则其元不着故周易自乾坤而外其可言者皆亨利贞而已矣乾道流行不息故止考之以时坤道一定不移故可正之以位六爻之位皆坤有也干阳以时进退其间乃始有爻位之可指故利贞在既亨以后而遂以为六位时成各正性命也六十二卦干阳所到虽分位多寡不同莫非九之用于坤者故曰大明终始六位时成
　　干之所有唯元而已亨利贞非元也而非元不亨非元不利非元不贞故独以大哉赞乾元也其在圆图则中之所虚者元也两仪之初来者亨也亨而能周乎六爻者利也能成六十四卦而各正其位者贞也以元配春以贞配冬非也元为无极在未亨未复之前冬十月之象也亨则春而利则夏也贞正也成也万物秋成之象也
　　读周易者须知干不是天坤不是地观统天御天而可知矣又所统所御者则必有统之御之者也又须知干用用于坤坤用用于干观六位时成可知矣有位可指在既成之后则非位可定者在未成之先矣故干必兼坤之位而后可以考时坤必得干之时而后可以成位不然则流行不息者有何上之可言一定不移者有何初之可遡乎
　　干彖
　　资始者未尝有始者也其候则果粒之未布生生之理全具而无缺也故元者干之静也静则无可覩因即万物之所共仰者而以取给之义命之为资有其始之则干之动矣其候则晨戸之方辟可以出而有为时也故谓之亨亨通而巳矣尚非有所着也始而通必有所着有所着无所挠斯徤之至矣是利刃之辟易而莫予云阻也奚所徃而不利利而有成斯各正其位矣所以为贞若匠氏焉斧凿刀钻具而梁柱斗栱方员长短之各一其质也元静而亨动元无而亨有是未交之干也元亨干而利贞坤元亨神而利贞形也是已交之干也亨言其施利言其受也一施一受斯交矣利言其始贞言其成也元者神始利者形始也资始统天者元也天尚为其所统而况于庶物已乎形之成也各有定分而犹以为流也则方亨之候也大明终始六位时成言元之不穷于亨以见元之大也乘龙御天则乾元之广大精微虽属方亨而一元之理已全赋而无所歉也寜谓圣人然耶变化而各正性命利之贞也首出庶物言利贞之由于元以见元之大也乾元一始万物皆得而资之故以为首出庶物万国者庶物流形之地即时成之六位也咸寜者利而既贞之象即各正之性命也非元不得而有之故以为首出庶物万国咸寜也是合上四德而总结其防也
　　用九见羣龙无首吉
　　周公此义最深最妙自蔡墨至今误解已久其原皆由误认为占周易岂尝有一字言占者乎其言占也皆欲人因占以穷理耳周公特设此节正为乾元一亨其源头微妙深隐其大用周遍流通天行于穆之妙谛千圣精一之心传悉由此出不识主理而言圣学者何乃尽向占卦中理防仅作不用其刚干化而坤刚化而柔説也何其于用九二字絶不理防何其于孔子文言乾元用九亦絶不理防也夫九固干阳之名也用则当权得令之说也既云用九必须在九之用处着想留神庶得真解今曰不用其刚竟成九之不用了不识圣人何忽标用九二字于其上耶夫干龙也坤马也必曰干化而坤则是干龙悉已变去何得尚有羣龙之可见耶至云干化而坤看之卦之彖辞则是止知有占而不知有理也将使周公特设此节竟成赘文即并其辞而去之亦未为缺也周易本言道之书以理为主乃卦卦爻爻徒向占卜上打防则亦数学而已世犹左程而右邵以为程理而邵数也何悖谬之甚耶岂知主理而言占者沦于数而不觉主数而言象者造乎理而更醇耶欲明此防必须将元亨利贞四者逐字体察到极精极微方为得解盖元者干之静也是不竭之府浑然在中而未发者也亨则干之动也是乾元之呈露天心之肇见而已发者也九之得用正由乾元既亨而出所以文言便曰乾元用九也诚以乾坤为大父母六十二卦所有阳爻虽上下多寡不同要皆得诸干父故于乾卦特添用九一叚以见乾元一亨为用最大万物莫不资之所以谓为羣龙不必六爻俱动龙也诸爻分得之阳皆龙如初二五上逐爻皆各言龙是也不必乾卦六爻龙也诸卦所得之阳皆龙如屯之初五蒙之二上是也不必独动之爻龙也即静而为少阳者亦龙如一百九十二阳爻是也然皆悉由乾元一亨有此大用所以谓为用九见羣龙也本卦六位固曰时乘六龙矣今不谓为六龙而谓为羣龙六者本卦之定位羣者不一之泛称以乾元一亨六十二卦咸得所资而各成其体故特设此一象以明干之为大父云尔坤之用六则以六十二卦所有阴爻皆由坤出故也干曰见羣龙坤不曰见羣阴者阳明有可见之道阴迷无可见之理也又以坤道无成代终悉归其功于乾元此周易贵阳之义也孔子文言用九之上特添乾元二字固已指明九阳大用从出源头说向将亨之际必如化坤之说竟与乾元絶无干渉矣岂知添出乾元正要发明大用所从出也其曰天下治也便是说羣龙之见其曰乃见天则便是说能亨之元安得不向用字打防而竟可曰不用乎哉然用九见羣龙而仍谓为无首者是又将动静分界处截然划清盖首者元也明此为亨之时非元之时也是则孔子添出乾元务合元而言亨说亨之所由来周公说出无首务离元而言亨说亨之所由定亦即四者各为一德之故也谓此用九已属元之既亨非如静涵可比然自乾元而论只是已到发用之时与元之静涵絶无干渉而已无首而曰吉者乾元一亨万物各得所资各正性命安得不吉因此在乾元既亨以后故曰无首吉也是明以元之一德予干而以亨之一机为资始之万物幸也盖利贞在既亨以后要皆亨中之妙用流行所以均谓为用九也第干德之亨必从元出此即两仪资始于无极之义逮至万物咸得所资各正性命回思性命从出源头已在杳防惝恍摸索不着之际安得不谓为无首此如子在母腹资气于母及其既生各正性命而已与母各分一体不复资气于母者然也凡皆周易最精最微最深最妙之理圣学圣道所从出而周子之无极所由起也不究理而究占谓为干化而坤刚化而柔为得解者乎
　　无首二字就本卦之元亨而论则是亨之不同于元即元静亨动之说以太极论之则无首即无极之说以两仪既肇则在可见之地而太极未形则无可见之实也无首二字最难体贴譬之人受天地之气以生而耳聪目明最为灵妙然目之所由明明之所由生有立乎其先者不可得而知也耳之所由聪聪之所由起有立乎其先者不可得而知也人心知见倐然而来其本然之故有立乎其先者不可得而遡也由其后起遡其最初安得竟谓之有乎此圣道最闗处所以不可不辨又如蜣螂转丸而生蜣然蜣生于夏及秋脱蜕又化为蝉寜知最初之转丸者又何物转之也此皆无首之义也周公阐扬道妙孰有如此节之粹精者乎
　　无首者首之潜也到得各正性命遂各有保合之太和焉人之形体外具而性命则不可得而窥矣
　　象
　　圣人因卦辞彖辞不足以尽此卦之性情故更立为象上句即天道以为之象下句即人事以为之象无非欲人晓然于此卦之真云尔孔子惧人拘天道人事而莫由通于卦德故于其上特标象字若曰此其象也非卦之德也防象中之神则卦徳自在其中又以圣人作易无非发明天人合一之道故遂合天道人事而两拟其象使知上下二语果能见得相通道理果能通于卦德果能不执于卦德则天人合一之防当即在是然非将此二语频频回顾卦德比量而斟酌之犹不可得而合也即如乾卦因真阳之流行布濩时出不穷有似于徤行之天故以天之行徤为象则天其象也非即干也所以彖辞便曰乾元统天其在人事有似于君子之自强不息故又以君子为之象则自强之君子其象也非即干也若但以君子句谓为法天而竟置干德于不问犹得为干之象乎若使干之真理既明然后仰而观天而天此理也俯而观人而人此理也则天人合一之妙自在其中故必合天人而为之象既欲发明卦德又欲合明天人之故而已
　　诸卦皆有卦辞彖象今举干以为例而他可推矣六十四卦无能出元亨利贞四德之外者则乾卦之有闗于周易大矣故畧举数则以正之其各卦各爻之误并详订于约注中
　　大衍
　　大衍之数五十河图生成之总数也洛书半隐半见之几也半隐所以微显半见所以阐幽也微显则来者察阐幽则往者彰矣
　　其用四十有九明有不用者在其外也除四十八数以象八卦六爻之总数此外所余一用一不用则一阴一阳之体一形一神之妙一动一静之几也
　　返一以象太极也分而为二象两仪也挂一以象三也三也者一奇一偶之合阴阳之交也阳性流动往则交阴阴体静正而止疑不可以交阳故不挂左而挂右于左明阴之动而交也
　　揲之以四象四时也卦爻之义无出阴阳爻之未成正四象混合未分之际故合四以象之也况阴阳无截然更换之理故大寒不即交大暑而必转而为春大暑不即交大寒而必转而为秋则四象之机寓焉矣蓍之揲也千变万化究其所成止有阴阳太少四种则万事万物孰得而逾之先天河图之外具四象后天洛书之四正四隅皆其义也缺一不可也増一不可也所由揲之以四也
　　除挂一者不算得四者十二耳十二者二六也二六皆阴数也不用奇而用偶由其有形求其形形者也阴之体静而形着故有二六之可稽阳之德流行而不息故以揲四之善变善迁者象之则有形而形形之理存矣况十二之中以三分之则三四寓焉亦参天而混合于两地之妙也
　　归奇于扐者奇余也四象之外犹有余义存焉故谓为奇乃四象之外遂谓为余明四象之设兼卦义爻义而已悉该之也四时之余气有似于闰故以为象闰闰也者日月之交余于四时者也故周易者所以明寒暑之迭更日月之错代者也寒暑亦阴阳日月亦阴阳也归四于二则太少亦阴阳也四时虽不同气无出于寒暑之递嬗甲庚虽不同位无出于日月之流行是两地之义也
　　每三变而成爻则参天之义也
　　合四而为一奇则河图之四象而合为先天也洛书之四正四隅而合为后天也河图洛书之神流行于大衍之数则乘六御天全体而全用之也
　　合四为一者奇也四而又四者偶也阴阳之义也用者不用而不用者用由其显推其隐由其动推其静由其流行推其主宰乎流行者也故谓易为逆数也揲四而至于三变成爻体阴而用阳也挂一而揲四体阳而用阴也此阴阳相倚之义也
　　十八变而成爻十八者三六也三少阳六太阴也亦二九也二少阴九太阳也凡皆阴阳相倚之义也知阴阳之两不相离则纯用奇数而作为太者为是耶为非耶
　　三变而成爻则初中末之象具矣三竒者老阳而象干也三偶者老阴而象坤也偶之见于初中末则防离兑之所分奇之见于初中末则震坎艮之所寓是一爻而八卦之义具也
　　老阳之状十二老阴之状四少阳之状二十少阴之状二十八合之则六十四以配六十四卦此至神至精至变之几不可多不可少也
　　干兑离震各得十二状防坎艮坤各得四状盖减阴仪之四以益阳仪之四阳饶阴乏之义也取六十四而四分之每分各得十六干十二合坤四为十六长男震十二合长女防四为十六中男坎四合中女离十二为十六少男艮四合少女兑十二为十六皆成爻之时自然之妙与易卦相合者也邵子毎事打为四防与四分用三之说皆是义也添出方圆二象以言参两则孔子系说未之言也以上所言八卦皆揲四之时逐爻所得之象也
　　首挂之一不入算而再挂三挂始入算者亦如五十中不用之一虚以象太极有其数而无其用者也周公之用九既以为见羣龙又以为无首此之义也周公命爻在两仪之列者始以为初此之义也此所由初挂不入算也至二挂三挂已在两仪四象之列此所以入于算也
　　变占
　　古法一爻变则占本卦变爻辞以本卦之动爻为贞之卦之变爻为悔二爻变则占本卦二变爻以上爻为主三爻变则占本卦及之卦彖辞而以本卦为贞之卦为悔前十卦主贞所占主本卦彖为重后十卦主悔所占主之卦彖为重是其动又在本卦及之卦全体而三变爻与三不变爻皆不动矣【煦】按既有三爻动于卦中何得忽有不动之说此误也四爻变则以之卦二不变爻占仍以下爻为主则动又在之卦二不变爻而四爻反为静矣【煦】按以动为静以静为动既未解阴阳摩荡之妙而使动用之爻与不动者同观彼四爻之动要他何用此误也皆未解用九用六二节之防也五爻变则以之卦不变爻占是其动又在一不变爻而五爻之变者皆为静矣【煦】按五爻变当占本卦不变爻而此云以之卦不动爻占则本卦之不动爻置于何地而本卦之五爻悉皆妄动无益者矣此误也六爻变则乾坤占二用然其实干之用九羣龙无首即坤牝马之贞之意坤之用六永贞即干利贞之意【煦】按乾坤占二用之说是皆未明乾坤二用两节原非为占而设也是皆误信左传干之坤坤之干二语耳故于干之用九直训曰不用其刚是皆与周公本防相违者也既曰用九便属九阳当权得令之时岂可曰不用其刚耶于干之用九而曰不用其刚于坤之用六亦可曰不用其柔乎坤而不用其柔犹得为利永贞者乎今曰利永贞即干利贞之意虽截去了元亨二字犹之可也盖利贞虽分见于乾坤要其防归本同一义至以用九羣龙无首为即牝马之贞何处见得羣龙即牝马之贞也学者守圣人之易玩圣人之卦习圣人之占但当以文周之经孔子之传为之主耳果有如是占法孔子系说诸传言变言占者详矣何未闻一言及此占法耶不知先天摩荡之妙原本太极大中而出必无妄动之爻故凡爻之动于卦中无论一爻二爻以及六爻其于所占之事必歴歴皆可征验故变动之爻防宜合所动之爻而一一占之不宜轻置本卦即如卦变之说其初止是太极两仪四象八卦推极于四千九百六十以穷极数知来之变太极无形无可言説既亨以后不越阴阳而其间之交多交少交上交下总属乾坤之二用所亨乃遂有六十四卦之别汉儒不解变化之妙又不解彖辞中徃来上下字面创为卦变以释彖辞相沿既久其流益差遂不问其中道理与经文何渉矣夫孔子不言而汉儒言之汉儒言之而后儒因之显与经传相违而絶不之顾则亦好奇作聪明之过也若谓孔子系说诸传所言变化皆指卦变而言亦愈支离不可救矣盖变化云者皆谓太极一生两仪之后而千变万化不可纪极者也即所云筮中之变化凡皆拟议卦爻之变化欲其与感通互换之机黙相符合而用以求卦云耳若卦爻之成则至变而不可摹拟者也且一卦既成则无卦不成岂有一卦在此卦先须彼卦之变来而后成耶若于卦体既成拘为卦变以释经文又谓已成卦象之乾坤遂无能生诸卦之理则未知乾坤二卦止是阴阳两象天下万事万物无一不资阴阳以有其始则无一不资乾坤二用亦以明矣今谓乾坤无能生卦岂圣人画卦之心岂周公二用之防哉缘其讹误之故止缘看乾坤两卦为实有三连三防之象耳不知全部周易皆是先天皆是活泼泼地皆是说伏羲之图实无一卦一爻可以形体拘也汉儒不解周易精微又不察假年学易韦编三絶之故自谓一见便可了然于是好奇立异创为新说或作为太或推为卦变相沿既久圣人之真渐就冺晦则解经而适以亡经耳夫周易而无可考证于天时无可征验于人事当不至今日而早已絶矣今观火珠林所传占法流衍既久无有轻改其术者非为其取验于天时人事确有证据耶今观一爻动则占本卦之动爻而贞悔之义自在其中原非谓此爻之变为悔而必向所变之爻专求其所以为悔者也则以周公之辞贞在其中悔亦在其中也一爻静则占本卦之静爻此皆揆诸天道考诸人事而一一有其不爽者也正如一阳之卦称男一阴之卦称女凡以所少为之主耳且无爻不动而此爻独静则亦必有独静之故故遂以静爻为之主耳今曰占之卦之静爻不惟于所动之五爻絶无干渉竟与所动之卦絶无干渉矣夫易固天人合一之道也夫易固至神至变至精者也若果宜占之卦之静爻则何不即于之卦动此一爻寜不省亊耶乃于此卦一动再动之不已且动至五爻六爻何若是之不惮烦耶岂至神至精至变者乃顾无此简术耶当知一爻以至六爻同动皆当以本卦为主但兼众动之爻辞而合以防之如今之火珠林莫不然矣周公不别立爻辞便是此防若使其辞不可合防则周公释爻之日既已逐爻系之辞矣寜顾不能如易林之详且备耶宜乎详备而顾犹缺焉寜非周公不全之书耶总缘后人学易以数爻之辞难于合防遂欲专择一爻以为之主至于尽弃本卦全凭之卦凡皆妄求简约未达易理者也今观左传俱动之爻未尝不可合以占也本卦与之卦未尝不可合以占也如屯之比曰屯固比入固谓屯入谓比也大有之暌曰大有去暌而复去谓大有之既违复谓大有之如故也是一爻动合本卦之卦防也贞屯悔豫皆入是三爻同动合本卦之卦防也艮之八曰艮之随亦随之艮既由本卦而合论之卦又由之卦而合论本卦是五爻动合本卦之卦防也未有轻置本卦专看之卦之静爻者也总缘以之卦为变卦谓其截然变化而去不知之者往也只是心有定向方从此处发足不是竟到地头之说若是专看之卦岂不是竟到地头与发足之地絶无干渉乎程沙随考古占法辨之详矣今卦变图固朱子之自订者也三阴三阳之卦合得二十亦朱子自订者也其曰三变爻与三不变爻俱不动而其动又在本卦及之卦之全体无论爻之动者以为不动其理必有所不可而顾以两卦之静体当之则至神至精至变者何不即现为两静之卦体宁不省事耶且其言曰前十卦主贞后十卦主悔则是卦变固自立而占法亦自立者也曷由知占法为朱子自立者也葢前此之卦变图如虞仲翔所传王辅嗣所定犹甚简约未有三隂三阳变卦二十之説安得有前十卦后十卦之分今既分前后各十而定之占则其占法非前所有亦明甚矣卦变非前所有占法非前所有叅诸人事而絶无可验固其宜也夫无所考验于人事而以为占法确乎如是又安见占法之必应尔耶火珠林率论五行亦甚浅显而人莫之易为其验也圣人之易所以相沿至于今者皆其考诸天时推诸人事而实有可验所由神明奉之而莫敢违也若其不必考诸天时验诸人事但曰今日风明日雨要知他做甚犹复谆谆谓周易为占卜之书岂不自相悖戾乎岂谓易冒天下之道其皆块然不灵者乎夫占其粗焉者耳粗者无当于易其精焉者又安可问乎既以今日风明日雨为不湏理防犹复分别占法为自信者乎为教人者乎至圣莫如孔子乃于文周之经未尝轻易一字今自立之变自立之占欲以教天下传后世为允当者乎缘其讹误之由总由分理数而二之故至此也夫易冒天下之道固精粗不遗本末兼该巨细必备者也所由谓其道甚大百物不废也有所遗不可以为大有所择不可以为大也若谓如上所説方为言理説入知来便尔为数而犹谓周易为止是占卜之书安用此不切道理之书而谆谆乎究心耶然而元亨利贞与用九一叚皆至道之所寓极精之所存乃其释之也全以为占抑又何耶岂知离理则数无可呈离数则理无所附此显仁蔵用之真机而圣人之一贯所自来也噫难言之矣
　　卦变
　　古卦变图虞仲翔所传其法自一隂一阳二隂二阳三隂三阳四隂四阳而外以中孚小过为变例其下复注之曰凡变皆从乾坤来惟此一语方见得圣人传卦之始未尝有卦变之説也葢乾坤即隂阳之名二用之所自出六十四卦之所由成也
　　变卦反对图邵子得于李挺之挺之得于希夷其首题曰乾坤二卦为易之门万物之祖图第一此处不言变而下之所列方始言变便可识用九用六之机而诸卦所变悉由乾坤出矣其下所列俱以乾坤二字居首此大父大母所由归于乾坤必无杂卦复从杂卦变来之理也至六十四卦相生之图则又题曰乾坤一交再交三交如上二图皆不离乾坤二象方足明彖中徃来之防然犹取所变之卦而立之图是溺于习説未能尽数扫除未能深探本原者也
　　程子専以乾坤言卦变此程子卓识极有体认处与汉儒执泰否以言卦变者相似均未失孔子观象之法也然亦止据两体互易而言未见各卦皆具乾坤之体是达于用而未达于体也章氏斗津谓凡曰徃曰来曰上曰下之类皆自成卦之后观之似有此徃来升降之象耳此亦深知卦变之非者葢六十二卦无有一卦不从乾坤二用而生则无一卦不具乾坤二体正以卦止三爻其二爻相同者本来之体一爻独异者徃来之用也凡卦爻之辞变占之义无有不以独异之一爻为之主者如三女皆干体而所交之一隂则坤用其六自外来交者也因其用在隂爻故遂谓之为女如三男皆坤体而所交之一阳则干用其九自外来交者也因其用在阳爻故遂谓之为男是则三女三男悉皆乾坤二用则三女三男自应先具乾坤二体孔子于卦体既成后教人以观象之法故以徃来上下内外等字分别言之欲人之审择用爻定为卦主耳程子深契此妙故独以乾坤言之今曰两体变者可通一体变者则不通则未知诸卦之体皆出乾坤并未知周公特着用九用六两节其防归何所在矣若知体静而用动体内而用外体先而用后则分上下二体而各言其用其乾坤之二用可徴也合上下二体而交言其用如泰否之説彼此互易亦无不可也葢泰否二象均未有离乾坤二体者也然必向未成卦时活泼泼地审定乾坤二用始为得耳后人未解用九用六两节之义縂为蔡墨干之坤坤之干二语所悮耳不知周公设此两节是理之最精最切而周易之最最要者也蔡墨之説论占非论理也夫文王所有之卦悉出先天一图孔子彖辞徃来内外上下终始皆是解説先天一图用九用六凡皆説打初成卦时先天摩荡之妙也若将一卦兼乾坤二用以説徃来上下必在三隂三阳之卦以此等之卦上下两体非干之似则坤之似矣故可以兼説乾坤既可以兼説乾坤则以为泰否之互易奚不可者若一隂一阳之卦先除上下纯象者不论其阳九之用则必于坤体中见之其隂六之用则必于干体中见之矣若二隂二阳分居上下二卦非上下皆干体则上下皆坤体也若或二隂二阳合居一卦亦先除纯象者不论则又以二阳之合居者为干体二隂之合居者为坤体也其干体所挟之一隂坤体所挟之一阳则又乾坤二用所徃来上下于内外两体者也孔子彖辞教人观象以审择主爻从未有于两同之爻指説道理者也葢徃来即上下之説而上下有内外之分如曰某爻下某爻内则必此下而内之一爻为之主也如曰某爻上某爻外则必此上而外之一爻为之主也因此爻之动用而特标其能故遂谓为彖者材也圣人作彖宁独三隂三阳有徃来上下内外之説哉一隂一阳亦有之二隂二阳亦有之如执卦变中一上一下之説则三隂三阳可以上下两体彼此互易至一隂二隂一阳二阳必且无爻可换矣如晋之柔进而上行内之柔未尝动也此柔从何处上乎无妄之刚自外来而为主于内外之刚未尝动也此刚来于何处而又执何地而谓为外乎既执互换之説以为确然逮于互换之説必不可通则又别易一法游移其説以此注易可乎夫周易中徃来字面率皆据图而言之本为一义非此一义而彼又一义非彖中一义而系説又一义也乃于数徃知来二语谓徃如今日追思昨日来如今日逆推后日昧顺逆之防倒徃来之説是徒在时上留心而未能兼位而精求其妙宜其无解于彖也夫内为来而外为徃此诸卦之通解未有不确信以为然者今于无妄一卦云自讼之九二移下去不惟二居内卦不可言外竟将外字抛置一邉全不追寻着落将使周易最简最贵之文一字而具无穷之妙者竟有闲文不湏解説矣且闲文之在他书容或有之不应外字之在周易而亦可以闲文视也欲明此防非深究用九用六两节之义分别乾坤二卦之体未易得其解也



　　周易函书约存卷首中
　　钦定四库全书
　　周易函书约存卷首下　　礼部侍郎胡煦撰原爻约
　　四通
　　天有四时地有四方人有四德卦有四象一爻之动变而通之以发其伏则两体交而四通备故见伏动变四者所以尽爻之才也见者当境之忧虞伏者后世之通塞也是隠显同原中外流通体用之一如者也由其所可见推其不可见遡源于始究极于终则和昭而中立达道行而大本具矣动必有对阴阳之交循环不息者也交而动必有所之之往也动之始也有所之则见者伏而伏者见所以为变更兼覆与中爻而一爻之性情讵不昭然别白哉
　　邵子观物外篇曰举年见月举月见日举日见时阳统阴也是天四变含地四变日之变含月与星辰之变是以一卦含四卦也原爻之设正为以阳统阴一卦含四卦而已干爻所变而坤爻应焉非地含于天乎阴阳之义往复流通原无停滞见阳而伏阴中交而变动出焉象者四而通者四无有逾此者也故见伏动变可以相易从干而论则干之通四从坤而论则坤之通亦四也苐坤道无成因干而得主司外治者十六阳卦而已是邵子含四之变也干初动变通于复姤干二动变通于师同可以得其概矣或取互卦以为天之所含而非其含地者也其亦未闻十六阳卦之説也
　　又曰日一位月一位星一位辰一位日有四位月有四位星有四位辰有四位四四一十六位此一变而日月之数穷矣天有四变地有四变变有长也有消也十有六变而天地之数穷矣阳卦十六而三百八十四爻备焉天地之数乌有不穷者乎天有四变地有四变变宜三十二而兹止于十六者阴统于阳阳倡而阴和阳见而阴伏地之所变为天所含故也
　　动而有为者阳也故见静而无为者阴也故伏动而之于伏则伏随而动动而有所往则见者旋伏见动而伏静见外而伏内故见阳而伏阴也见者十六则伏者十六故十六生三十二夫妇之象也见伏三十二则动变亦三十二故三十二生六十四夫妇交而生男女之象也一卦之见伏动变二十四爻出焉所以有三百八十四爻之备也
　　六十二卦皆由乾元用九所生故首干而三男之正位于外者从之阳明而阴迷干大明也故以为见不首震首坎坎固乾坤之交中而含章可贞美在其中者也震以始之艮以终之坤与三女无与焉阴静而从伏也自余阴阳杂而不纯则又为三男之所统矣圣人序卦坎先震震先艮即其次也坎在离前震艮在防兑前阴统于阳不防可识乎











　　此举干以为例也干之与坤一见一伏有阴阳动静之别故象夫妇干初伏坤动而之复变而之姤摩荡之妙变化无端故象六子以四象论则干太阳而坤太阴复少阳而姤少阴也类而推之莫不皆然十六阳卦各具六爻爻各有图今撮其概于此详见原爻
　　纯阴纯阳之卦各十六半阴半阳之卦亦各十六纯阴纯阳一见一伏则半阴半阳皆其所包
　　见知见在伏知将来覆以穷其相反之情变动中爻以尽其曲折之妙兼是六者而一爻之性情着矣
　　一爻之见有四通焉可见者谓之见与卦反者则其伏也动而之于伏曰动通变而存其位曰变通一爻而四卦之通故能该隐显极常变贯始终而周知天下之务见伏动变循环迭易如坤初为见则干初为伏而姤复包其中矣如复初为见则姤初为伏而乾坤又包其中矣至其性情之同则伏与动变总与所见之爻互相发明
　　阴阳动静流行不息无徃而不还隐而不见之理故伏卦者见卦之所托以动变者也其来于此其往于此也见为天而伏为地其杂撰者则阴阳合而生人物之象也
　　阳之见也大明终始之义周易之所贵也
　　动在内卦则阴下而阳上动在外卦则阴上而阳下是阴阳所生之阴阳所以有少阴少阳之目变在内外卦者反是见伏为交则动变为之荡摩矣
　　一爻而四爻之通如干二独动则坤二伏矣师二为动同人之二则为变矣今合四卦之二爻观之干曰利见大人矣坤固曰直方大不习无不利也寥寥数字大同也利同也直又干德之动也不与干通乌能合德哉习字独称于坎师固下坎也乃师之九二曰王三锡命锡命之王非利见之大人乎至万邦而有怀则人之同矣是师既与干通又与坤通而且与同人通也同人非一人师固为统众之卦矣然有利有吝者于宗非大人所宜抑亦阴阳之别此反其义而相通者也是此四爻无有不通者也故占得四卦之二其辞均无岐首但当分别见伏动变以斟酌轻重耳
　　干三独动则干三见而坤三伏谦三动而履三变也今观四卦之三干曰君子终日干干夕惕若坤曰或从王事无成有终是要终之道二卦同也不敢不终其事而又不敢自有其成不干且惕能乎慎而能终者莫如谦而有终之君子何其与乾坤似也慎而持谦者莫如礼而虎尾之履非其干惕之至乎观有成而不居然后知朝乾夕惕以进德修业者固自有深意存也观劳谦有终之君子则知从王事而无成者不独在坤而善世不伐者亦不独干二然也履礼而慎以持之四爻之心固一致哉若不惕而致厉则虎尾之履矣求其有成而克终也难矣
　　小畜之六四本与豫通大得之防与小畜何殊小畜名卦大得名爻故抉其由也豫之盍簪不殊括囊伏坤故耳及以括囊而无咎誉与跃渊而进退无恒者相比则畜与得之已可自伸而括与盍之犹然自屈也盖皆同也
　　干之九五既为飞龙在天利见之大人而有犹不大比犹不显恐无是理建极居中有黄象焉顺承者众有裳象焉圣人作而万物覩四方无侮四方无拂盖皆同也乾坤之初通于复姤凡皆谨始而虑终宜静不宜动之象也
　　乾坤之上通于夬剥不可久则宜知所止不可用则宜知所敛不可长则宜知所畏凡皆为穷而言之也又如蹇之六四往蹇来连而咸四之憧憧固亦往来无已也
　　又如需初通于晋井噬嗑一以为不行矣一以为时舍矣一以为未受命矣何其与不犯难行之意同也又如讼之九四见伏动变而夷之说不殊也是遵何道耶
　　又如坎离为在中之爻则言孚言心言志其常也乃无妄之初而动变与伏奚为乎胥可以明志也类而推之亦可以得四通之槩矣
　　生字交字索字之义
　　欲明见伏动变之防须明交字生字之义交字生字不明则索字不得其解而内外徃来上下终始胥不得其说矣
　　伏之一字原自具有见与动变之义不见不知前者之为伏也然不动不变亦不知后焉之能伏因伏之不终于伏故见之一字亦遂具有来徃二义穷所见之由来则由伏而见而伏者居先不然则有何可见究所见之动变则由见而伏而伏又居后不然则有何可伏阴阳流转迭为胜负观于四时亦可见矣
　　交如夫妇生如六子盖天地之气徃来其间止有升降聚散阖辟已耳圣人以图象卦爻拟议之无一而非象也夫天气不能不下降地气不能不上跻则所谓交也地既涵天之气胞胎宻固以渐发育出来则所谓生也今试于彖传中举一来字便具此交字生字两义即如无妄刚自外来而为主于内盖以内象本为坤体坤之为象原未有阳而忽来此一阳是为自外而来自外来者以坤阴为主而干阳来交此交字之义也一交而阳掩其阴则坤初遂为之伏矣既交以后坤中忽现此一阳有似于坤中生出者然也故又以所生者为来如复见天地之心是也来而谓为见心是由中而出外伏象之方露者也非如由中而生出者乎由中生出而未离乎中故以为见心焉耳交则所见者因掩而伏如男之有求于女生则所伏者旋出而见如女之妊娠而初娩也惟伏之一字为能究见之所由来与见之所由徃则是交字生字尽在此一字中矣若动则由见而伏变则由伏而见者也故每爻悉具此四通之妙也
　　其在系传索之一字便兼交生之两义盖索犹索债之索索者求也先有以与人而求以得之于已也夫有求于彼而即以获助于彼则与取之两义具矣天地间无过阴阳流转但到极处不劳而自复特未可胶柱而鼔瑟也
　　来交者自外而内也所生者自内而外也先有交而后有生兼此两义始明来字之説何谓交如言刚来则下三爻之体卦必具坤象而来索之干则其自外者也此皆在成卦之初言卦体之所由成安得执已成之卦目为卦变谓某卦自某卦来乎循环太极图比之六十四卦图纯坤止得六爻左为干始必交坤而始右为干终必交坤而终是皆坤内干外而干之来交于坤也其坤之交干而为柔来亦然何谓生如言刚来则下三爻之体卦亦必先具有坤象坤中本未有阳因与干交含气于中渐渐生化出来则初中末所见之阳皆由先伏于中施生而敷化本无而忽有者也以其由坤而生故遂指坤为来处其坤阴之生于干体亦然如以交言则阳不可无阴阴不可无阳之义如以生言则阳根于阴阴根于阳之义阴阳两不相离则以外而内交者为来无妄所由有刚自外来为主于内之说阴阳互为其根则以内而能生者为来复卦所由有克见天心之说交而谓之为索是先与后取之义犹置虚器于此先且旋旋实之后始取而资用之无实而资诸虚器安得取擕之甚便乎古人所由有将欲取之必姑与之之说凡皆深察阴阳往复自然之灵妙藏诸不竭之府不匮之源者实难言说有若此耳先儒谓与之之意乃在乎取之为权谋之术是全在人事上留心而未知此为阴阳互根徃复不穷之的解也则亦未知圣人用一索字便兼此两字之妙矣化育之所以不穷以先有生生者存也生生之所以不穷以先有能交者存也周易六十四卦自刚柔始交而下无有一卦不由交得无有一卦之往来上下不从交处发挥先有交而后有生交则其与生则其取也与有限而取亦有限与无穷而取亦无穷矣但自徃者施者而论则为与而取自来者受者而论则为交而生也
　　系传曰日徃则月来寒徃则暑来徃者屈也来者伸也尺蠖之屈以求伸也龙蛇之蛰以存身也不有往者安有来者不有屈者安有伸者是皆与取之义也是皆循环太极图中相因互根不穷不竭之妙也射者之欲致逺也必先张而向内投壶之矢入之过急而反跃于其外也釡庾既盈更实之以非分之物而反溢而出也今之冐风寒者治以火礶火性上炎本宜外达顾或内翕而自敛也其取之资乎与也与之资乎取也一与一取但操一术而两用偕来灵妙无比阴阳之相因本如是耳槖籥之喻与一气屈伸之説其皆取精而绘神者乎
　　八字命爻之说
　　圣人命爻之义止有十二様笔法阴阳各六九六分称是也然其因卦论爻因爻论卦而三百八十四爻之义遂巳各各逈别顾此十二様笔法要其寓义止有八字初上九六二三四五是也九六之义出于河图生数先儒亦既言之如上八字或上或下或举其端或举其委从来未有注释今畧言之
　　何以初命为初上命为上也曰圣人立卦止于三爻不以两画成卦不以四画成卦其妙正在于此何也以天下之物各有其位位之所乘各有其时时与位合而叅差不齐之数出焉圣人设卦立象凡以考时之所値位之所乘而已然时有三位有三等故立卦止于三爻何云时有三候曰此槩辞也今但取一时铢铢寸寸而较之虽百千万不足尽此一时之数矣譬自盘古开天以及尧舜其中歴年原不可考今以三约之曰此古之初此古之中此古之末即无不可以意防者又如一岁十二月今以三约之为岁之初岁之中岁之末即无不可以意防者下至日时亦然是流行之机或逺或近或舒或促皆无有逾此三者也何云位有三等曰此亦槩辞也今但取一物铢铢寸寸而较之虽百千万不足以尽此一物之位矣譬若立五尺之竿于此今以三等约之上者上中者中下者下尽之矣又立千尺百尺之竿于此以三等约之上者上中者中下者下尽之矣是形器之属或高或卑或广或狭均无有逾此三等者也所以然者上古民淳事简以三约时以三等约位得其大槩即无不可共喻矣后世知识日开嗜欲日甚一岁之分而为月又分而为日又分而为时又分而为刻又细分之而至于毫丝忽之不可尽其于位之长短小大亦复如是又细分之而至于毫丝忽之不可尽皆其细已甚者也至约以三等三曾有出圣人之范围者乎凡有位者必有时于是乎有上之时中之时下之时凡有时者必有位于是乎有初之位中之位末之位圣人欲以卦象尽天下之物则不得不体物象所自具之时位而命之爻是则三爻之设不可增也不可减也固三三等之寓也然就三爻而立之名取时也则必遗位取位也则必遗时圣人知阴阳无耦则生化之源絶而凡物之生又先气而后形于是乎立为重卦以时而命内卦之初明乎气之肇端于此始也以位而命外卦之上明乎形之成质于此定也周公释爻每兼时位职是故也时阳而位阴时虚而位实时由干出位由坤始也其但用槩辞者以周易之象必总挈大意然后能冐天下之道周天下之务非其细已甚者所可兼也
　　时何由昉流行而不息者乾道之动用也故不可定之以位止可考之以时位何由昉镇静而有常者坤德之静体也故不可定之以时止可正之以位卦爻刚柔悉出乾坤无一卦一爻无刚柔则无一卦一爻无动静无一卦一爻无动静则无一卦一爻不具此时位者矣然时出于干而阴爻亦得言之位出于坤而阳爻亦得言之者此又乾坤相须之大用缺一不可者也
　　言初而不言中末言上而不言下中何也曰周易为上古之书文字初起不能不简而该使人便于传习而深致其思耳非如后世文字既盛道理大明遂添出者也之乎累牍连篇而不可止矣即如屯卦继乾坤而居序卦之首便曰刚柔始交刚柔者乾坤也交也者刚柔之互也始也者该六十二卦之辞此后惟泰否归妹三卦或言交或言不交其余五十九卦无有一卦言交者该于始之一字故也圣人知六爻各一其时位而又不能合此时位该以一字乃以初字着其时之理于下而以上字着其位之理于上各从其所重而定之云耳干以始之故举其端而言初坤以终之故竟其委而言上又使知卦既有初则其为中为末举可类推卦既有上则其为中为下举可意想也又使知上与初对则上字原可以该末初与上对则初字原可以该下凡皆简而能该引端而不待竟委者也周易卦爻不贵文字义理而贵象以象之所该原不可量固如是也
　　内卦为来外卦为徃初则来之始上则徃之极也用一初字是欲人遡源于太极用一上字是欲人知极则必返也
　　有往则必有返有来则必有初如人从何处来必有最初发足之地非仅向发足时考之也是要穷到地头知其来于何处耳缘爻象从来之处非可易察故孔子曰其初难知若其既有所往亦无往而不返之理今以一上字説到极处而必返之理自在其中由其上之已无可加则徃到极处已彰显而易明故孔子曰其上易知也
　　今以上之一字比诸初则初当曰下以二三四五之义比诸初则初当曰一乃不曰下不曰一而特命为初此圣人寓义之最精者也周易卦爻原本先天图而先天四图原本图书凡要推到天地未辟以前探无极之幽深标太极之精蕴用以开天而明道耳逮于乾元一亨万物之始悉资于此但当未有形质之先止有气耳此气初萌莫不托始于乾元毓灵于太极此时既无形象可以指证其位非考之以时曷由辨乎顾时有三而初则气机之将萌方从太极天心流衍而出故特用一初字以发明卦爻从出源头是来字之义即寓于初字之中彖于内卦称来即从初字出也文周命爻用此初字正以传伏羲画图之心以上契图书之秘奥而已非如来氏卦综谓从上卦一覆便来者也又非如卦变之説执有形之定象彼此互易而得焉者也夫卦综卦变皆説向巳成卦体之后岂有两人之体可以剜肉相易者乎然先天四图传于邵子周易正义倡明于邵子而究为不切之浮义所混无有能辨证者谓之何哉凡物既有其初则此后岂有穷尽故不言中末是初之一时重于中末也凡位既定于上则下焉皆其所统故不言下中是上之一位重于下中也
　　周易所有卦爻皆本伏羲大圆图开而成焉者也其六十四卦之初在圆图中则两仪也两仪生于太极而太极无象可求故文王以两仪初成之爻命名为初为其有形可覩自此一爻而始故二三四五皆纪之以数乃初之一爻非数所能始以有太极在其前也防以伏卦而取震象一阳未生之始亦曰无初是正有无分界之始亦即此初字之义也缘其分位本属两仪又不得上侵太极之一论其成质实居有形之最先又不得连太极而序之以下侵中爻之二故以初字命爻使人探本穷原由其能来之故而追索于所以有初者耳此系有无分界闗头非此初字不能标出也不知初字之妙不推本于先天圆图安知全部周易悉是先天而卦之与爻安得不认为有形有体之物哉
　　以初爻之义比诸上则上当曰末以二三四五之义比诸上则上当曰六今不曰末不曰六而特命为上言乎其爻极于此止于此也盖立卦定于三爻其义出于三等三六爻则重焉而巳伏羲画至六爻已成六十四象足以备天下万事万物之理六爻之外无以复加圣人即寄无以复加之义于最后所成之爻而命名为上言此外已无可上也若使此外更有上于此者则此爻不得谓为上矣故自初观上而成爻最后则中末之义即在上字中自上观初而其位最卑则中下之义即在初字内此皆比例而互见者也二三四五纪之以数而上独非数以数之所衍原无终穷之时即上之一位亦非数之所能极也
　　何由知爻之止于六也伏羲画至六画劈内外各三而分视之见在内之三爻止有八象而在外之三爻犹然不越此八象知八象既具而事物之理已全备而无缺故于图内折出三画之小圆图职是故也亦如两仪之上再加两仪遂成四象然屡加而至六画爻爻合而观之俱不越此四种之象故圣人之揲蓍以成爻也亦止以四象命之而已化育之妙有阳不可无阴三竒也六耦也则叅两具矣内气也外形也则体用全矣故卦止六爻而不复増所以但名为重卦也
　　然以九二六二之类比之而初之九六何独在下葢因乾元之亨先气而后形而气之将至则无形可执今观揲蓍求卦之时分二挂一揲四归奇明知此爻之形体必将有成则是此爻已有其初矣然气至而形未成则阴阳之体犹未可定故不能定之以位但可考之以时而称之为初必待三变既足察其数之多少有阴阳老少之可辨乃始有九六之可称矣譬若妊娠将娩当胞胎转动时业知所生之子已有其初矣至于分别男女必待既生审其形体然后可辨是时之可征者在先而形之可观者在后故九六在初字下也
　　二三四五别之以数不与初上同类何也曰圣人立卦之法取象于天地之化育巳耳上爻覆之于上天也初爻承之于下地也其中所有则资始资生之化所称为万物者也万物成形之后其类最繁非纪以数曷由能辨圣人立卦设象正欲求尽万物之类安得不纪之以数乎曰初上何独不纪之以数也曰初在理气相接之始非数之所能始也至于上爻极尽而返贞下又复起元亦岂有终穷之数乎故特用上之一字止欲明其已到极处耳
　　初上二爻九六在下二三四五九六在上何也曰卦至初爻既成阴阳两象确有定体然后审定阴阳所至之分数如阴阳到得二分便以为九六之二阴阳到得三分便以为九六之三矣譬若男女既生以后业有男女之可辨矣然后能分辨其长短小大少长肥瘠也故二三四五在九六下也
　　卦至上爻九六又复在下何也曰上为穷极将返之时其上更无可加是上之一位即此卦之大终大止其位得而主之阴阳至此皆不能以自主泰卦之复隍否卦之倾否剥卦之剥庐皆谓其极则必返也故九六字在下也
　　既以初为来处则来之义止可言于初既以上为徃时则往之义止可言于上乃内三爻均言来外三爻均言徃何也曰圣人以三画成卦则此三爻虽阴阳上下不同莫不同具此一卦之性情又不可执定实有此等三画之象确然植立于此而不可易也只是圣人假此蓍数以探讨太极阴阳将兆欲兆之气机不能无太少动静之别而因画出重单交拆以仿像摹拟阴阳相交之分数其内外上下多寡纯杂有如是耳气机无截然可分之故三画止宜作一卦看气机亦非形体之可似故亦不必以连断之形体拘也重卦虽分内外不过体用两端而已今既同为内卦则皆可因初而言来同为外卦则皆可因上而言徃矣
　　初爻考之以时然欲人追寻来处则又在位上考究上爻定之以位然欲人知为穷极将反则又在时上防心即此时位两字有位中之时有时中之位其玲珑透彻微妙无比圣人寓意精深浑融包括岂易测识乎自汉迄今解经者谅不啻数千百家矣其书或传或不传大要皆于极奇极僻极难措手处各欲逞其聪明各欲建诸议论以竞胜而争名耳又或援不经之证据而示之博如大禹则书作范之説是也又或立新奇之字様而示之通如朋友宗道分裂河图是也至于圣人之经极卑迩而寓意高逺极平淡而寓意精深乃反畧而不顾如见伏动变之説交字生字索字之説时位之説初上九六二三四五八字之説人人习为故常囫囵看去而不一留神岂知至精至妙之理即在卑迩平淡之中而好竒立异反就支离迄无一当乎又如易中所有先圣图象必其道理皆与周易卦爻有两相闗照互相发明之处然后并传直至于今不相离异而好竒立异之流且有目图书为伪作者矣且有叅考不真以书为图以图为书而先后不分者矣且有盗窃绪余规仿近似如太元洞极洪范元包侥幸著作之名不惟于易无所发明竟似天地有易外之易圣人有道外之道矣岂知释圣人之经便当以圣人为主毋徒为古人愚也必湏字字打心上过务求道理纯一不杂方是周易一定防归无徒猎取以示博也如释河图似不知有洛书释洛书似不知有河图释图书似不知有先天诸图释先天诸图似不知有文王之卦周公之爻安用此繁屑细絶无贯通絶无闗系之图置诸周易之首哉知函书所明自图书迄于卦爻止是一个道理一以贯之则古人所着其亦有以别其真伪矣
　　后来易外之易悉由子云太元作俑而始今置太元与周易比之周易则圣圣相传之道尽在其中而太元何有乎周易之占吉凶得失确有明验而太元何验乎周易经四圣之传授无有一圣可能増损一卦一爻则其精深亦概可想矣太元为一人之书求其中之所寓无道可称求其施之于占无一可验仅以一人之知见与四圣相传之易彼此抗衡有是理乎然其相传而不废者徒以竒字足以愚天下已耳然亦有至鄙至陋至浅而不之察者如以上于二字拟卦之升以戾拟睽以差拟小过以増拟益以鋭拟渐以交拟泰此皆止训字义变其卦名而已亦复何竒况更有浮浅不甚切当者哉读书但当精求道理无徒为古人愚可也
　　今人发明先圣人之书便自以为已之著作此甚非也羲文周孔之书自有羲文周孔道脉存焉自有羲文周孔心事存焉今即畧见得几分心事畧识得几分道理仍是羲文周孔书中所自有所应有者犹然是羲文周孔之书也于我何与哉



　　周易函书约存卷首下
<经部,易类,周易函书约存>
　　钦定四库全书
　　周易函书约存卷一　　　礼部侍郎胡煦撰原图【河洛】
　　河图篇【李本固彚编】
　　邵子曰圆者星也歴纪之数其肇于此乎方者土也画州井地之法其放于此乎葢圆者河图之数方者洛书之文故羲文因之而造易禹箕叙之而作范也鲍宁天原发防曰天地开辟之初太极浑沦象数未显此河图洛书所以开圣人也语曰河不出图易曰河出图洛出书书曰天球河图则知图书乃天地自然之文古今以为瑞物非人力之所为也后世有肆为怪诞者如顾野王以洛书农用敬用十八字为神龟之所负班固以初一至六极六十五字为洛书之本文唐孔氏曰天语简要不应叮咛曲折如是也惟孔安国之言极穏故朱子取之杨升庵按资治通鉴魏青龙间张掖柳谷口水涌寳石负图苍质而白理状象灵龟立于川西有石马鳯凰麒麟白虎牺牛璜玦八卦列宿之象其字可读而不可晓又宋政和末于洛水出石大如拳有字两行葢天地之气化何所不有后世怪诞者遂神其说防纬之书详圣人受河图之始以为河出天苞洛出地符河图龙发洛书龟威河图有九篇洛书有六篇圣人但言图书出于河洛何尝言龟威之兆又何尝言九篇六篇乎是故有以十为洛书九为河图如刘长民张文饶者又有以先天图为河图五行生克数为洛书戴九履一图为太乙下行九宫图如蒋得之者有谓得图书于青城山隐者有谓别图书于异人而九十皆河图者有谓图书皆出于羲世者【当亦惑于洛书出禹之说】遂使圣人明白易简之理多支离变怪之说矣乃讹以讹如郑司农马融之流无不笃信之至刘牧又自为易置以九为图十为书托言出于希夷元人赵防谦又为自然河图谓蔡元定得于蜀山隐者虽朱子亦莫之见其为诡秘大率皆一类耳按路史野王符瑞图云黄帝轩辕氏东廵省河过洛沈握视将加沈璧集厯并臻皆临诸坛河龙负图出赤文象文以授命龙鱼河图云天授帝号黄龙负图鳞甲光耀从河出黄帝命侍臣写以示天下又言黄帝云予梦两龙授图乃斋徃河洛求之有大鱼泝流而至泛白图帝跪受之而挺辅佐曰黄帝持斋七日七夜天老皆从以游河洛之墟至翠妫之泉大鲈泝流而至问五圣莫见独与天老迎之兰叶朱文五色毕见沈白图以授帝又云黄帝游于河洛之间至泽鸿之泉鲈鱼负图以授帝兰叶命曰录图前河图亦云黄帝游洛水有鲤长三丈身青无鳞赤文成字故世纪云黄帝大雾三日帝游洛水上见大鱼三牲醮之天甚雨鱼流而得图书郦道元水经云尧帝修坛河洛择良议沈率舜等升首山道河渚有五老游焉相谓河图将来告帝以期知我者重童也言讫五老乃翻为流星以入昴事见论语比考云仲尼曰吾闻帝尧率舜等游首山观河渚有五老游河渚一曰河图将来告帝期二曰河图将来告帝谋三曰河图将来告帝书四曰河图将来告帝图五曰河图将来告帝符有顷赤龙衔玉苞舒图刻版题命可可卷金泥玉检封盛书威曰知我者重童也五老乃为流星上入昴黄姚视之龙没图在尧等共发曰帝当枢百则禅于虞尧喟然曰咨尔舜天之厯数在尔躬允执其中四海困穷天禄永终乃以禅舜今道之营道北五里有五老人祠书中握河纪云尧即政十七年仲月甲日至于稷沈璧于河青云起回风摇落龙马衔甲赤文緑色自河而出临坛而止吐甲囘违甲似龟广九尺有文言虞夏商周秦汉之事帝乃写其文蔵之东序而世纪言尧与羣臣沈璧于河乃为握河纪今中是也王元长云握河沈璧孙氏图瑞云帝尧即位坐河渚神龙赤色负图而至备载山泽河海之形国土之分域帝舜只钦相有光至于稷兴荣光迭至黄龙负图卷舒至水畔置舜前舜与三公大司空等三十人集发图周公践阼理政与天合志万序咸得休气充塞藩侯陪位至于日昃荣光汨河青云浮至青龙仰甲临坛址济止图滞周公视王公视其文言周世之事五百之戒与秦汉之事故摘洛戒云青龙衔甲元龙背书者此也又中云周成王举尧舜之礼沈璧于河白云起而青云浮乃有苍龙负图临河据考之亦黄帝之事耳按洪蒙之世象数未开天牖圣衷假物垂象固多有之然岂歴代皆沈河洛云兴皆呈青白所云河图乃甲箓山泽之象与易无渉也吴幼清曰周之时河图与天球寳玉同蔵于王室其贵重可知秦汉以来官府既不收贮学者亦不复见观汉志刘歆所云本孔安国葢亦祖述相传之辞耳未曽亲见图书之象者也后汉郑注礼记则不识河图为何物及魏何晏集注论语晋人作尚书孔传顾命洪范两注虽皆用孔刘之说而颇失其意葢孔刘虽不见图说书而谓伏羲则河图画八卦禹法洛书陈洪范则图自图书自书卦自卦范自范犹不误认为一也若晋魏则直谓周易八卦即是河图洪范九畴即是洛书葢以河出图为龙负一片之图洛出书为龟负一卷之书矣唐孔頴达易书礼疏宋邢昺论语疏亦然大抵周后汉初儒流専门之学率是口耳授受故凡有文辞可记诵者有传遇无文辞不可记诵者无传五经皆存而独乐之一经亡三百五篇诗皆存而独笙诗之六篇亡葢以无文辞非可记诵故也若先天古易止有卦画河图洛书只有图象则儒家亦不传是以汉魏晋唐宋初之儒不见图书羲易图书不传于儒流而方伎家借此窃窥造化乃秘寳之宋兴异人挺生希夷先生陈图南从方伎家得此当时有穆修种放游其门故穆得其古易种得其图书穆传李之才再传而至邵雍种传李溉许坚范谔昌四传而至刘牧邵子得图书葢亦穆所传也其洞澈蕴奥蔑以加矣刘亦发挥图书有易象钩隐图然邵以十为河图九为洛书而刘则以九为河图十为洛书葢其初所传但得二图不曽分别何者为图何者为书是致混淆而不免差互非刘之罪也当时有阮逸者作闗子明易阮与穆种同时人葢因二家而得见图书之象故云然欧阳修亦阮同时而未及见葢当时所传未广也是以欧阳与临川王氏文人巨擘而皆不见图书欧阳直以二卦为河图不信有洛书并疑繋辞非孔子所作王氏虽不以为无而其说图书皆以意悬空立言至乾道淳熙间朱子始推尊邵子之学然当时信从者寡亦未盛行于世也观鲍吴诸说及启蒙歴引孔安国刘歆邵子戴礼之言则河图十而洛书九








　　河图洛书出必同时盖此二图相湏而互显其理无洛书之分无以显河图之合无河图之合亦无以显洛书之分故二图不可缺一若使伏羲止见河图恐徇齐天纵亦必无以测河图之蕴而创为卦图然而孔子固曰河出图洛出书圣人则之是则河图洛书当伏羲时巳并行而不悖矣特河图体而洛书用当河图先而洛书后耳
　　王氏无异曰阳自后而生徃前为顺一三入而为主六八环于外而从之隂自前而生来后为逆二四入而为主七九环于外而从之一三自后而生徃前为顺者阳中之阳七九自前而生徃后为逆者阳中之隂二四自前而生来后为逆者隂中之隂六八自后而生徃前为顺者隂中之阳一竒一偶从先至后各顺其序如兄弟然一生一成从内至外各有其别如夫妇然【煦】按此亦从合处看出道理亦知隂阳各有逆顺第以在左者皆为顺在右者皆为逆遂不得不以阳为顺来隂为逆来则未知隂阳之生其来皆为逆其徃皆为顺也故用以解易合于此则不合于彼矣必先立身于中逆遡从前之来处知为逆来顺推此后之所徃自知为顺徃凡系説彖传之徃来莫不如是皆是为图言也其曰阳中之阳亦当曰隂中之阳其曰隂中之隂亦当曰阳中之隂必如此然后知天根月窟之义与根隂根阳之説直以东南为阳西北为隂而不知通变之义其言未当









<经部,易类,周易函书约存,卷一>
　　大传言河图曰一二曰三四曰五六曰七八曰九十则是以两相从也大戴礼言洛书曰二九四曰七五三曰六一八则是以三相从也是故原河图之初则有一便有二有三便有四至五而居中有六便有七有八便有九至十而又居中顺而布之以成五位者也原洛书之初则有一二三便有四五六有四五六便有七八九层而列之以成四方者也若以阳动隂静而论则数起于上【煦曰阳徳自上而下行者也】故河图之一二本在上也三四本在右也六七本在下也八九本在左也洛书之一二三四五六七八九本自上而下也于是阳数动而交易隂数静而不迁则成河图洛书之位矣如以阳静隂动而论则数起于下【煦曰隂道自下而上行者也】故河图之一二本在下也三四本在左也六七本在上也八九本在右也洛书之一二三四五六七八九本自下而上也于是阳数静而不迁隂数动而交易则又成河图洛书之位矣葢其以两相从者如有天则有地也有君则有臣也有夫则有妇也以三相从者如有天地则有人也有君臣则有民也有父母则有子也阳动而隂静者如干君而坤藏也君命而臣从也夫行而妇顺也自上而下以用而言者也阳静隂动者如干主而坤役也君逸而臣劳也父安居而子勤职也自内而外以体而言者也同本相从以成合一之功动静相资以播生成之化造化人事之妙穷于此矣先后天图象之精蕴莫不于此乎出也









<经部,易类,周易函书约存,卷一>
<经部,易类,周易函书约存,卷一>









　　先儒谓虚其中之五与十太极象也四周竒数二十偶数二十两仪象也中五四布即四象本位也北为太阳生位东为少阳行位【煦按此即阳生于北隂由左上行之义】南为太隂生位西为少隂行位【煦按此即隂生于南阳由右下行之义】正对者也化用则东南用少西北用太细分之则一二三四四象用位也六七八九四象用数也以用位言老阳一少隂二少阳三老隂四以用数言老隂六少阳七少隂八老阳九【煦按此解二层吕中石之説以伏羲八卦论】在图则一六共宗而太阳又居

　　北一连西九矣二七为朋而少隂又居南二连东八矣三八同道而少阳又居东三连南七矣四九为友而太隂又居西四连北六矣所谓二老二少互藏其宅也【煦按此觧韩苑洛之説以河图论也】用位与本位亦互藏也冬春合嵗限夏秋合嵗中与东南合气辟西北合气翕亦互藏也卦分如上诸列各有所取
　　煦按宗朋道友乃汉儒扬子之説此河图之数用以分隂阳太少犹之可也诸説叅以八卦则误矣八卦者则图画出者也
　　又按河洛二图一六三八不易而二七四九独易者一二三四五生数也物之生也日动而出阳多隂少则阳包乎隂故隂亦从阳以运物之成也具体而静隂多阳少则隂包乎阳故阳亦偕隂而住二四之必易者生数之隂从阳而易也七九之必易者成数之阳从隂而易也又南为火位二七之数居之火能镕物镕则必合故镕二七而为九西为金位九数居之金能断物断则必分故断九而为二七此后天不同于先天之故也
　　河洛析説【朱升定】
　　朱升曰一数至十环列为图平衡取而八宫交午相对则书也交五取而五位内位相合则图也圆方赢缩相与为用原出于此煦按龙图序中五五六六之图亦是既有河图之后用以解释河图而已与此下诸图所列者同义乃神其説者遂以为未合之河图误矣龙图序无裨于易今不録
　　凡图中言数不合易理者皆不録














　　煦曰凡数无论多寡但定其中而环之其左右对待莫不相同李文利以三十九与九十对列而左右对取莫非一百二十九数即此义也今试以此图斜取之如五六为十一则四七亦十一三八亦十一二九亦十一而十与一亦为十一又试以四五为九则三六亦九二七亦九一八亦九十九除十亦九也如以三四为七则二五亦七一六亦七十七除十亦七八九除十亦七也今试二三并列则左右除十皆五今试以一二并列则左右除十皆三今试以三八中立则左右除十皆六今试以一六中立则左右皆十二今试以二七中立则左右皆四今试以四九中立则左右皆八









　　幼清曰干正五坤正十则雷风以气附天山泽以形附地水火以质居天地间又父上母下男女顺序列于左右法象尤着
<经部,易类,周易函书约存,卷一>
<经部,易类,周易函书约存,卷一>
<经部,易类,周易函书约存,卷一>
　　煦按前图初生之阳在内震之一阳在北内所以为天根初生之隂在内巽之一隂在南内所以为月窟不从数之散布处着眼而在气之聨贯处着眼是真通易理者变天地而言日月河图则天地定位之象是先天也日月则坎离正位之象是后天也
　　洛书右转相克者其义也随其右转而相生者其数也何也中数五而四方各十总之凡四十有五知五九之变莫不由中五以为之主也是以数起于一而中五合一为六故次六一六为七故次七五与七合为十二故次二七二为九故次九五与九合为十四故次四九四十三故次三五与三合为八故次八八与三合为十一故次一八与一合亦归于九也孰谓其数之次序无义于其间哉【煦曰凡四隅之数皆以中五配之而生则中五之大用可知】况其数始于一终于九一居正北九居正南一三五成九而五则九之中也合一二三四生九七八六是九七八六皆生于九所以一九生九二九生八三九生七四九生六六九生四七九生三八九生二九九生一自一生九自九生一其变不可胜穷潜老曰合八一六七为二十二除二十得西南二合六七二九为二十四除二十得东南四合二九四三为十八除十得东南八合四三八一为十六除十得西北六又有妙义存焉【煦曰此四隅之偶数又一生法也】一二三与七八九三合也而四五六穿亥巳以中三乗两头象限周期天巧哉
　　煦曰一法以七数乗其竒七者少阳之成数也如一七如七故七位于西七七四十九故九位于南七九六十三故三位于东三七二十一故一位于北皆右转如以三数乗其竒三者少隂之生数也如一三如三则三位于东三三如九故九位于南三九二十七故七位于西三七二十一故一位于北皆左转隂阳之理互相为用因其数为阳而又用少阳之成数转之故右转而循隂之道以济其阳其数为阳而又欲其左转而从阳故用三之一数而从少隂之生数以济其阳如以三数乗其偶三者少隂之生数也如二居于西南矣二三如六故六居于西北三六一十八故八居于东北三八二十四故四居于东南皆左转如以七数乗其偶七者少阳之成数也如一二如二居于西南二七一十四故四居东南四七二十八故八居东北七八五十六故六居西北六七四十二故二居西南皆右转其数为隂而又用少隂之生数转之故左转而循阳之道以济其隂其数为隂而又欲其右转而从隂故用七之一数而从少阳之成数以济其隂是二转者从少阳之成数者皆顺从少隂之生数者皆逆也其必用三七转之者以一无可乗九又老阳之极数五又居中而不用故用其三与七也又有以二转者隂数则逆转也【以八转者阳数则顺转也】











　　煦曰右为河图之合数左为洛书之合数合之为百数折半五十此大衍之数所由兼图书之数也河洛之数原不可离故大衍之数合用之














　　此图传为洞庭老人授起自北坎一至西南坤二东震三东南防四中五西北干六西兑七东北艮八南离九符洛书之义其始终经营匪夷所思亦异矣皇极老人图即洛书符也纵横皆十九行应一至九之数序防庵取之以图声
　　此以一二三四之数为次第惟九五一三数每格占二行
　　以上所列诸图皆所以解释图书者也故附于图书

　　之后
　　生成之数
　　玩河图者须向合处留神其以在内为生数者谓其中包罗含蓄不可限量后此无穷作用随所成就者皆由此生故以成数附于其外外则事体既成可见之象也然必附于生数而两不相离明事物所成其始必各涵有生机保合太和正由此义出也夫成似非先天所有而河图有之明能成之理即具生理中人心已发之和即中而具是其象也乃生数各随成数而附之者谓无一事之成不即此生机而具即天向一中生造化万物各具一太极之象总以见能成之妙即能生之理所由该能生之机即能成之用所由着故以为先天若在既成后则成之象着而生之机隠矣故洛书之象成数既徧布于四正四隅而生数亦遂散处焉由其生成合聚故命为先天由其生成散处故命为后天
　　理数
　　理不縁数而存数必依理而住若言数而不本诸理则河图洛书如是之数要他何用若谓言理而必徴于数则伏羲先天四图则仿图书何尝有数可言葢理则合微显而无间数则有及有不及故文周拟爻之法至于始终两爻遂命为初上而不以数纪是数所不及而理之最灵最妙处也
　　中具太极
　　生成之总数俱归于中而五中一防则太极之象竒偶两殊则两仪之象生成合于四方则四象之象分四方而仍各具有生成则八卦重卦之象生成既合而四方与中各为竒数无偶数者以隂从阳周易之所以贵阳也贵阳云者以数始于一竒自一至十凡皆一竒所衍此即物物各具太极之象逮至于十而复还为一所以有大明终始之説谓阳无尾者误也
　　看数之法
　　龙马一图即数而象存即象而理存数则一三五七九二四六八十止耳象则有竒偶有连断有内外有分合有微盛有始终有上下有逆顺有左右有形气莫不各有实理存焉此太极两仪八卦之所由定也详注于后
　　竒偶
　　竒者数之自行者也偶者数之并行者也隂阳之别即分于此
　　连断
　　连者一三七九之相因二四六八十之相因也断者一九为四六所间二八为三七所间其升降上下内外止有三等如一北七南而三则居中二南六北而四则居中又如一始九终而七之盛者居中二始八终而六之盛者居中是也故卦画止于三重卦止于六而不得増也
　　内外
　　内者一三初生之阳二四初生之阴皆内也外者七九巳盛之阳六八已盛之隂皆外也内外别而初上分重卦立矣凡初生之隂阳未有不由中出自内生者天地之造化与人心之寂感莫不如是全部周易所发明者亦止是内外浑融之机耳
　　分合
　　分者一不与六同数不与二同位是也又竒与竒连偶与偶连絶无混杂皆分象也合者一与六同位二与七同位是也知分之义而内外上下不必从同卦爻所由有应与知合之义而父母六子不嫌并域而居所由有先天未断之图也然生数始于一至五而复归于中成数始于六至十而复归于中所谓天向一中生造化河图之谓先天以始之终之皆相涵而浑合者也不以初生之竒偶由中而起而以垂尽之竒偶建中而居是循环不息之理贞下起元之义也初生之阳涵于盛隂之内初生之隂藏于盛阳之内是隂阳之互根亦莫非循环之奥也
　　微盛
　　微者一三二四之方始盛者七九八六之就终也故初上相覆遂分杂卦之性情
　　始终
　　阳始一而终九故谓阳无尾隂始二而终十故谓隂无首干始坤终即是此义然始而终终而始其在图中生成之数既终而复归于中定乎始生之位是彻始彻终相连无间之义也又始一终九则五为天之中数始二终十则六为地之中数因五六为天地之中数故五音六律五子六甲以及五日为一候六候为一月莫非五六之充也夫五之居中固为中数六之居北何亦谓为中数也葢天地之体北内而南外北辰正位而不动中故也一生于六中复之一阳生于坤中其在易曰七日来复复见天地之心心即中也
　　上下
　　上则竒之外盛而二偶生于其中下则偶之外盛而一竒生于其中先天图天地定位而隂阳之初生均由中出即其象也
　　顺逆
　　阳以上而下为顺以下而上为逆隂以下而上为顺以上而下为逆其位使之然也故曰天地定位不可误解説卦传
　　左右
　　何谓左右阳从阳位升隂从隂位降造化之理并行而不悖者也太极初生而隂阳两象悉已全具即其象也左阳位也故阳生于此右隂位也故隂降于此其在先天图初画之阳皆左升若隂而居左则就消而终矣初画之隂皆右降若阳而居右则就消而终矣
　　形气
　　一二三四五气之生也六七八九十形之成也生者在内而握机成者在外而具体方图之震防内而艮兑外雷风气也山泽形也雷风为隂阳之始故以气用山泽为隂阳之终故以形成然形气受能于天地故天地又包形气之外此义全具先天之方图夫万物莫不生于气而成于形迨形之既成莫不气中而形外即一水二火三木四金五土一水初生于内者也五土形成于外者也水火亦以气生土金亦以形成木居五者之中故形气兼之曲直者形渐长渐大则气也
　　左阳右隂
　　左阳也而仍有就消之隂行于其中右隂也而仍有就消之阳行于其中极盛而就消则不能以自主故左之隂则为阳所丽右之阳则为隂所防隂阳互根之义即显于此观坎离二象可知
　　左旋
　　左为阳位则阳之自左而旋固也乃隂之旋也亦随阳而左而无有逆焉者此坤徳之所以为顺也有用九无首之吉而坤徳遂代终而无成皆由此图出也
　　三百八十四
　　以河图之全数各自乗之惟一无可乗故除之以象太极若一一如一是也自二而二之以至十而十之共得三百八十四圣人重卦止于八八所以止有三百八十四爻是生成之全数具足者也
　　一连二断参天两地
　　一无匹者也故尊为太极太极之蕴不逐渐而出则无化育继一者二故以二配之而隂阳于此肇矣圣人取一无间断之义而画一竒之阳取二有两开之形而画一偶之隂此即乾坤两画所由始也隂阳立而无穷之造化生矣过此以往一与二合而为三此即隂阳既交而五行之全数皆由此出故三之为用至广以在隂阳方交之始时有三候位有三等卦有三爻爻有三极皆谓隂阳之交也一二合而为三二三合而为五参天两地之义具焉三者竒其竒四者偶其偶皆包于二三之中皆参两也作围径説者非也故五行之全数在河图止于竒偶达其原则隂阳而已矣
　　河图竒而洛书偶
　　河图相合皆成竒数洛书相对皆成偶数故图为先天是流行之气书为后天是对待之形谓河图对待洛书流行者非
　　阳包隂
　　九大六小六不及九者半明阳包乎隂天包乎地也如三分之九三竒六两竒皆贵阳之义也
　　大太极小太极
　　有体统之太极有流行之太极一为太极数之元也一加一而成二二加一而成三三加一而成四四加一而成五莫非此一之流行此体统一太极之象也五者五其一四者四其一三者三其一二者二其一则流行之太极万物各具一太极之象也圣人则之所以有太极之説
　　九阳
　　阳数极于九故先天卦中对待莫非九数如干一坤八离三坎六之类是也易之阳爻称九乾卦之用九皆由此出
　　九六皆成数
　　用九用六举成数而不及生数以生数属气无形可见成数属形始可辨别此如蓍之用数皆属有形即于其中察所蕴之神理是也然九为一三五之合六为二四之合明九六虽为成数莫非生数之所生矣
　　二五
　　五生数皆本于中五故四生数遂得与中之十五相近而要皆中十之四分中五之两分者也故四与一合为一五三与二合为一五而四一与二三又复合为一十而归于中四一一五二三一五故曰中五之两分四一与二三合而成十故曰中十之四分然自其来而论则在中之五十悉出而为四方生成之数自其返于中而论则在中之五十皆四方生成之数返而凝聚者也要止是三五之合所以谓为参伍以变三五者九六之合九六者三五之分故周易之爻遂専以九六言
　　河图加一倍法
　　由中之五而十数包于其外以五加十此加一倍者也由一二三四之生数而外加六七八九之成数以十而加二十此又加一倍者也由在中之十五而外加生数之十成数之二十以十五而加三十此又加一倍者也五十者静镇于中而不动河图之太极也生也者几之将动者也成也者数之已极者也由中而生而成每一加而外出此圣人画卦用加一倍法悉由河图出也由中而生而成凡有三等圣人画卦特立三爻悉由河图出也非直此也今观数之所衍由一而二而三莫非加一倍而得焉者也然每加一数而遂各异其数各异其性所以圣人画卦每加一爻而遂各异其象各异其理也不知河图本具画卦之理徒以拆补言之自悮而悮人非知河图者也
　　王宏撰曰欧阳氏不信河图洛书苏东坡云着于易见于论语不可诬也曽南丰云以非所习见则果于以为不然是以天地万物之变为可尽于耳目之所及亦可谓过矣则其不信非也【煦】按河图洛书均为则以画卦之资此万万不可移易者也若并以图书为怪妄则谬矣汴水赵氏亦以图书为后人所作而特取其数有妙理其説与欧阳氏又别谨按永叔不信者非也即信而不知其为画卦之资亦非也必谓庖牺氏之王天下也一段天地鸟兽人物皆举之矣而独不举及河图遂谓图书为怪妄然则河出图洛出书圣人则之之説与论语河不出图之説非孔子之言乎当知则之为义是尊敬而规仿之不敢走作丝毫之意至于仰观俯察与鸟兽人物又是画卦之时惧其与天地人物之理但有纎毫违忤便不足以发天地之秘便不足以传圣人之心便不足以冒天下之道是皆推本河图而又博以考之以为卦画之印证者也如使不博以证之则即此一段中仰而观象于天用以画卦其亦可矣不则俯而观法于地用以画卦其亦可矣顾必上下俯仰鸟兽人物而不惮烦也岂极精极防如河图乃反弃焉如遗而固不欲取则于兹耶如但执仰观一段万一合于天文而不合于地宜合于地宜而不合于人物又何能则以画卦乎且天地鸟兽人物皆可则矣又何独遗河洛乎凡皆未明画卦之理即图而具耳明明圣人之言见于两处则图之説特举而标之俯仰一段详举而证之乃信其详举者为是略其特标者为非然则孔子之言仁亦尝不一其説矣执克复之一説不将以敬恕之説为非乎又况河图之数见于系传言之已详孤执一见以为无是则是孔子传中之语尚未能一一打透恐非真能解易者也总縁图书未得真解不能与周易打通遂使人人向数上留心便称得解又其甚者拆而补之求合乎先天之卦是则昩先后之序失先天之防真怪妄不经无一语切当易理矣岂知河图本属先天其妙全在合处伏羲所画之图全由河图中揣摹钻研而出【煦】前所释亦庶于河图所蕴则图之妙发泄殆尽南丰以不信为非其言诚是东坡之见亦佳至以则图为则旋毛而画出河图之圆星则仍是欧阳之见耳洛书非以作范详见后解至于河图洛书先天四图文王一图邵子最先发之朱子因而入本义则朱子之有功于周易大矣
　　章本清曰河图阳生于正北长于正东盛于正南极于正西隂生于正南长于正西极于正北终于正东纵观则阳生隂中隂生阳中横观则一九太阳居西北二八少阳居东南以西则九分为二七以南则二七合为九此河图之相生而未始不相克也
　　【煦】按生长之説最合河图正义相生相克亦误袭先儒九分二七二七合九之説此盖七九易位之理言于洛书中可也金以利为性利则必分易九而为二七所以象其分也火以融物为性融则必合易二七而为九所以象其合也
　　九六图说
　　【煦】按九六者乾坤之二用隂阳之合徳也其原皆出于图书图书之参其五也书之纵横十五皆九六之合也在图书则九六全用者也故其数皆十五在卦爻用九则不用六用六则不用九皆参于其十五而定之者也天下万事万物不离隂阳六十二卦皆乾坤二体交索而成则九六之大用着矣






　　干用九而九乃为离所居则六可以识大明终始天徳不为首之义焉坤用六而六乃为干所居则九可以识大终之义焉










　　王氏似鹤曰上图第一层乃八卦顺布之序也卦之本数在下五层凡上画竒者数皆一三五七九偶者数皆二四六八十除十不用只用零数各得其卦之本数而止无犯重者如第二层干下取九字坤下取六字第三层坎下取二字第四层震下取八字艮下取一字第五层兑下取四字防下取七字第六层离下取三字合而观之则干九坤六并列于上而震八巽七兑四离三坎二艮一鴈行于下且乾坤平对艮

　　兑斜对坎离斜对震巽斜对未或紊焉当知卦数不外乎位序矣下图即从上图衍出因坤之四十八而起干之四十九以至坤之九十六而终焉此图之四维皆干九坤六而六子之序与上图无异则卦数岂可移易哉且演必六位者六位成章也干起四十九者大衍之防也终于坤之九十六者阳九隂六之防也此图包涵甚深不止为卦数取证也
　　以图数推卦数先儒所见互异此与邵子亦不同邵子用图之连数此用合数也






　　周易函书约存卷一
　　钦定四库全书
　　周易函书约存卷二　　　礼部侍郎胡煦撰原图【先天后天】
　　总义
　　天赋物以形而其妙在性天显道以图而其妙在理天别图以数而其妙在分合连断圣人则天为图而其妙在中此彰徃察来防显阐幽之奥府当名辨物正言决辞之所自来也
　　伏羲述天文王周公述伏羲孔子表章图书经理卦爻述三圣以述天标至道之大原明天人之致一也河图洛书天地自然之易昭于象数而已比而观之各有妙义存焉河图静而洛书动河图合而洛书分河图先天而洛书后天河图其蕴含洛书其布散也河图配未发之中洛书配已发之和伏羲则以画卦故先天八卦圆图亦内静而外动内合而外分内则图外则书也因此一图兼则河洛而先天后天之防备具无遗故有先天图不烦更立后天图也因知先天八卦一图是动与静同实内与外同归分与合同原而执中一贯之道遂由此出葢天地之气周流不息有舒有敛有聚有散有隠有彰皆未始出天地之外一动一静一阖一辟尽之矣此所由引外于内贯显于防究不得岐为二道职是故耳其藏诸用也有藏藏者虽至静之中无可窥而万理静涵浑沦无欠逮及御天之六龙乘时而奋旋出旋给而莫之或穷孔子所由有察来防显之説此河图中央所具之妙伏羲则之而存为虚中者是也其显诸仁者有显显者其呈露之象非可名状而性命各正保合太和资始之一元幽潜无眹莫载莫破而植之根也孔子所由有彰徃阐幽之説此洛书四方所具之妙而每加一倍者是也其内至精其外至变浑内外而一之流通不测而又且至神先天一图实兼有之故此四图必以小圆为主大圆则小圆之重也小横大横则东西拆之明始终之序别多寡之数以显加一倍之法者也隂阳之生悉由中起方图圆图莫不如是入方图于圆图中明圆图中天地定位原具相交之义故寓其象于方图以明万物之生俱由天地相交而始然此犹在方交时非若既交而其体已成故亦附于先天而圆图之可拆为卦巳于此肇矣何也是已将六十四卦裁为八叚比诸八卦小圆图固已开为八卦此不分之分伏羲之用意逺矣
　　河洛二图已见卷首
　　先天河图无拆法
　　系辞曰河出图洛出书圣人则之则之者则此二图蕴含之妙用以画卦作易也当河图初出时尚未有竒偶之画安所得八卦而比象其数以拆之河图既属先天正在浑沦无眹合而未分之际非如后天洛书生成之数既已相离遂有定位可指若河图可拆便成后天安得仍称为先天乎彼洛书之数固拆河图而始有者也既分图为先天书为后天经四圣人考订从无拆图之説乃欲别创一説以拆河图俾成散布之形不且成两洛书乎恐圣人考订时不应独遗此一法俟后人之拆而补也想其初拆时或因洛书之数实与文王八卦相符而六干一坎八艮之数施之于占用之于术又且各有竒验谓河图之数不得与先天卦位相配决无是理及观羲图艮居西北坤居正北此所以有拆一居西北为艮拆六居正北为坤之説又见洛书一仍本位而拆去其六故此则六仍本位而拆去其一使不与洛书犯重乃又曲为之説以附之因欲比象洛书故不惮异其数而拆之夫河图之数生内而成外者葢为天下之物皆所生之理在内而既成之形始在外也今将生数拆而移之猥云达生理者乎内无生理彼外焉之所成资何具乎不知后天八卦比象洛书其于洛书本象原未尝移易丝毫今欲以河图聚之象比拟洛书则不能无待于拆是河图之本象合而未分今则分而不合犹得为本来之河图乎即其指一为艮必一实具艮卦之理乃可不然亦必有艮之理验于人事乃可指六为坤必六实具坤卦之义乃可不然亦必有坤之理验于人事乃可乃皆不其然安在一为艮而六为坤乎夫一在羲图固干数也六在羲图固坎数也既已比合羲图而拆之乃又与羲图之数卦卦相违可乎不可且一固数首也太极之象万理之聚也今用以配艮安在艮卦遂足以总诸数象太极该万理乎至若先天八卦原系伏羲熟玩河洛二图知其义理蕴蓄无穷因竒耦而画出两仪因四方而画出四象因四方所合而画出八卦因生内而成外而别为先天后天其左右上下之位始终防盛之几无妙不与河洛二图相凖顾乃徒向数中纠纒不几采糟粕而弃精华乎乌知天地定位山泽通气雷风相薄水火不相射其理其象自具河图原非一数可尽谓拆之者是乎非乎玩河图者须向合处留心观于成数各附所生之数而不移是即人心未发之中后来无穷作用所能成者早于静涵之地蕴此生机浑然全具之矣其生数各附所成之数是即万物各得所资而胥保各正之太和也能成之妙即能生之理所由行能生之几即能成之用所由着故合而不分也又其四成在外四生在内与中五相附仍是全体未发喜怒哀乐浑然悉备之象所以邵子指为先天若先天而可拆也将未发之中而亦可拆为喜怒哀乐乎甚矣其陋也王氏无异曰洪荒之世楮墨未具何有黒白之分以白为阳黒为隂昉自朱子盖因周子太极图黒白成章而然也陈季立画羲图兼有朱墨画文图纯用竒偶谓羲画不聨不可为图文画不断不可为卦图聨其浑欵卦显其对待故画文图以竒偶便于断而画羲图必用朱墨便于聨也【煦】按羲连而文断其説最当其黑白之分当即始于伏羲葢因伏羲初画圆图本未拆而为卦其最先所画原以两画象两仪其隂阳之画未尝断而为三非别以二色何由有两仪之辨至后三易开图为卦止用铅椠刻于简防仍未有楮墨也特欲以一色分别隂阳则非聨断不可聫昉于数之竒断昉于数之偶也今人得见羲图因有文王周易在也然周易之图实文王作易之图非伏羲本图也是文王开图作易而别立一法者也故予有拆先天图乃文王作易之图聫先天图则伏羲初画之本图其説详下
　　何由知开而为卦为文王之图也下系第六章云其称名也杂而不越于稽其类其衰世之意耶既常稽考义类知称名为衰世之意则伏羲时卦未有名槩可识矣下节彰徃八字便是説先天图彰徃者言图之在外者也外卦为徃彰之为言即其上易知之説易知故以为彰察来者言图之在内者也内卦为来察之为言即其初难知之説难知故有待于察防显则引外而入内而欲其来之察也阐幽则推内而出外而示其徃之彰也上四字劈分内外见内外之各不相侔故中用而字一转下四字合言内外见内外之彼此相资因一言合一言分故上又用而字一转总因先天四图便为伏羲之易而其中大圆又具内合外分中外流通之防则是四图之妙总具大圆故非如此形容不能极尽此图之妙下曰开而当名辨物开谓开羲图而为卦此方是説文王之易其当名下八字则周易中所有之妙全具而无缺矣所以谓之为备当名者当其隂阳纯杂上下防盛之体而命之以名辨物者辨其隂阳纯杂内外多寡之体而象之以物正其言则元亨利贞之辞是也决其辞则利害吉凶之説是也因彰徃八字全説浑沦未动之图当名八字全説周易之妙故其中用开字一转便知开之一字止是开图因知文王易卦非文王所画特本伏羲大圆开而为卦亦断可识矣因开图之后方始説到当名则伏羲之图原未曽开并未有名亦断可识矣既不知上八字为是言图则易中之卦何由知是先天易中卦辞爻辞何由知是解先天者乎今观彖辞徃来内外进退上下均为图言也乃不知者直目为卦变今观系传其上易知其初难知均为图言也乃不知者直以为论爻不知伏羲开天明道小图止一十四画大图止一百二十八画约四图共得二百八十四画而先天所蕴经后圣极力推求终难尽阐可知开图作易乃后圣之事安得遽谓伏羲所画为既开既名者乎因开图之后方始当名乃即其所称之名稽其称名之类安得竟谓伏羲为衰世乎知称名之必属衰世则知开而当名必非伏羲观于系传庖牺始作八卦不云始作六十四卦则以大圆之未开故也或曰既云始作八卦则小圆亦巳开矣而必谓大圆之未开何也曰小圆之开即见于横图之八象比较大圆中方图之八层是也乃小圆图虽止八象而万事万物之理已备然天地不交其蕴不可得而阐也因又上下倒置列为方图纳于圆图中示人以相交之防当其始画时尚无铅椠笔墨之具又且未有文字特设四图以阐天人之妙契传圣人之心法其精微全在合处即令小圆为伏羲所开要其初画时毕竟两仪止于两画四象止于四画八卦止于八画者为最初所画所由谓伏羲之图文王之卦万万不可混淆者此也孔子以称名为衰世之意自非论世以稽类乌得而辨之
　　其补伏羲之大小二圆图及连拆先天诸图悉见卷首





















　　方圆形气
　　水火始于气而木金土终于形雷风始于气而山泽终于形凡形之所成悉由气始生数居成数之先水火居五行之先皆气始而形终先天方图纳诸圆图中者圆图示能交之理方图示已交之象圆图浑沦周匝无所倚着方图坤上干下示交象也其施化布散止而不动明生生之理于此一交托始耳震防居中全以气用象人心之虚也坎离半气半形者次之象血气之周流也

　　艮兑在外全以形用以象手足背腹此与圆图太极居中两仪附之四象八卦以次而外出莫非中虚外实中气外形之理故皆命为先天而纳诸圆图中先儒或欲取而出之未知方图之注脚与圆图同义矣隂阳既已相交则必形为四象而有刚柔太少之殊故方之而四正四隅则所以象之也予天根诗云里面包含天有首外边营固地无疆皆气中形外之防今观野狐常有更灵于人者皆气固于中不随形灭之妙天地间万事万物悉由天地而生而地实包于天中今方纳圆中即其象也圣人立法即此位置方圆何非两间至理然此图犹在方交之始虽已具有形象不可竟作有形象看故必纳诸圆图明其为先天耳亦如天地絪緼既为生隂生阳之太极而男女搆精遂为含生有觉各禀隂阳之太极也
　　十散五不散
　　河图五十居中洛书独缺十数非缺也明十为成数之总今已散处四方故对待取之合成四十以见其各有所成耳曰洛书既为后天十数既已散矣五数何为不散曰五者生气之静涵者也万物之成必有能生者以为之根如所云保合之太和是也生机若散先已无主何由有成故生数必无可散之理亦如河图既为先天万物胥资以始安复有可拆之法耶洛书对待莫非十数亦犹伏羲先天八卦对待莫非乾坤莫非十数皆所以明相交相合相成相益之防也
　　则图正义
　　或问河图与周易相合本防何如黄葵峰曰河图者隂阳运行消息之分限节度也圣人之画横图不过以象隂阳消息两端而已故河图自东而北而南属阳而各有一隂一阳相合自南而西而北属隂而各有一隂一阳相配故圣人画卦左为阳仪而每各生一隂一阳右为隂仪亦每各生一隂一阳是正则河图以作易也又八卦既成规而圆之左起震而歴离兑而至干即一阳生于北方水而盛于南方火右起巽而歴坎艮而至坤即一隂生于南方火而盛于北方水葢河图隂阳运行之妙尽于此矣
　　【煦】按此方明则图作易之法葢河图四面所列者四象也四方与中五则五行也四方必乗有隂阳则八卦之象也夫南北者天地之正位其隂阳之往来升降莫不经由东西二道故坎离二卦遂具乾坤合体之象至于生数之外附以成数则以其各具中五之生理也中五具镇静之性与土同徳故术家以五土居中縁四象之成莫不各由生数而起到得其象既成莫不各含生理所谓保合太和一物各具一太极是也所以成象之后皆能各有所生以生成二义原相合而不相离当生之之时而成之之数已全赋焉所由谓为时乗六龙以御天也然皆不离五土以为用是即生机静涵之地也故万物莫不生于土而死于土离卦所由曰已曰乃孚未有卦象先有图书卦象所以明流行之气与对待之位图书所列之象则所以定隂阳之位着生成之理明水火之用昭静涵之体隠以寓隂中有阳阳中有隂与五行生克之义耳其实洛书火南水北即在河图亦止是火南水北非以二七即为太阳一六即为太隂也北隂方也而一数居之南阳方也而二数居之是即根隂根阳之理阳生于子由一左上而得三数是即阳之生而盛也隂生于午由二右下而得四数是即隂之生而盛也先天圆图其阳之生而盛盛而极隂之生而盛盛而极莫不如是观置坎离于东西不在盛衰进退之列葢以东西为乾坤交际之道乃以坎离司之则坎离止为乾坤之交象明矣葵峰所谓一阳生于北方水而盛于南方火一隂生于南方火而盛于北方水是确见竒偶相联之义也至于洛书之序次一坎始之九离终之除中五与卦无属而中包六象皆坎离之用与先天横图干始坤终以乾坤包六子相似故文王圆图准之亦止是天一生水坎得代坤而言用之防
　　阳极则变
　　刘云庄曰图之一三五七九皆竒数阳也而七九之位独易者正以天地之间阳动主变故也然阳于北东则不动于西南则互迁者葢北东阳始生之方西南阳极盛之方阳主进数又必进于极而后变也
　　【煦】按隂阳之义进退相循进因退见退因进见如其不退何由能进故一进一退即具隂阳之义所以能穷变通久进至极处则反而易位是即周易中穷则必变极则必反之义若使不退乌能得久孔子曰尺蠖之屈以求伸也龙蛇之蛰以存身也不有屈者安有伸者予先天图诗所云退象转来还是进偶爻劈破复成竒正谓是也
　　隂阳生成
　　阳主生隂主成然生数亦有隂【二四也】成数亦有阳者【七九也】所以象隂阳之交也生数阳多隂少而阳包隂于中象隂之交于阳而为阳所裹故象天成数隂多阳少而隂包阳于中象阳之交于隂而为隂所含故象地凡天下有形有体之物虽云质之具也成于地莫不各含保合之太和以自有其生若所得之生气既尽则其物亦归于无有凡皆阳附于隂为隂所箝而始成其体故于成数象之卦之论爻但称九六亦言其爻之成体者而已若所由以生之始其形未肇亦乌得而言之象天故生之始终皆阳【一五也】而隂不先阳以生象地故成之始终皆隂【六十也】而阳不先隂以成
　　图书与周易相闗説
　　河出图洛出书二图若或相背是天地有二道矣今谓伏羲先天四图原本则图所画未有不以为然者及其注释先天四图曽无一语通于图书竟似伏羲之图分外杜撰出来则是并未闻圣人则之之説则是并未将此四图闗防图书一一勘合过也今谓文王作易之卦原本伏羲所画未有不以为然者及其解释卦辞彖辞曽无一语回顾羲图竟似周易之卦皆属文王杜撰出来则是并未知先天诸图之妙则是并未知文王卦辞孔子彖辞莫非阐发羲图者也今谓周公之爻即出于文王之卦未有不以为然者及其注释爻象即卦而解之者半离卦而解之者亦复有半即如坎之六四解为臣之遇君因其明而导之此等道理与坎何渉夫坎之彖传象传固未有君臣之象也岂知此爻之位实居内坎之外外坎之初正属两坎相接故孔子有刚柔际也之语总縁水性外隂其体似柔而水性内刚原具流通四达之理但得丝毫罅隙便可以渐引渐濶若蚁穴溃隄者然也所以有纳约自牖之象此小象所由曰刚柔际也夫酒食礼乐固交接之具也情所可通原不在礼文极盛故有纳约之象樽之酒簋之贰缶之用皆纳约象也然一言之契如水乳交融而生平缔好由此而定故又有自牖之象牖也者通之至也约言少牖言大也总縁两坎相隔本有界限业至两坎相接则所以相通之故原不在多故以纳约自牖象之方显出刚柔相际之妙孔子深达其防故以坎之本义释之其曰维心亨以刚中者正在此爻今谓君臣之交为刚柔之际则刚者何属柔者何指乎岂反谓导君之臣为刚而君为柔乎爻之命辞真理具在象中务必参合卦情始为得解若但全言人事竟置卦体不论则何爻不可以臆説而必定为某卦之某爻又何为乎如此而释爻象则是并未知周公之爻原未尝离文王之卦也若知爻本于卦卦本于图图本于河图洛书则自图书以讫卦爻一以贯之不难矣此予所由谓全部周易皆属先天职此之故也






<经部,易类,周易函书约存,卷二>





　　右四象阳下交于柔柔上交于阳而成乾坤【天地定位】艮兑【山泽通气】刚上交于隂隂下交于刚而成震巽【雷风相薄】坎离【水火不相射】天秉阳垂日星【离为日兊为星】在天者仰而反观故干兑离震天之四象自上而下生地秉隂窍山川【艮为山坎为川】在地者俯而顺察故坤艮坎巽地之四象自下而上生八卦交错上者交左下者交右则干南坤北离东坎西而先天八卦圆图之象着矣震艮互观反震为艮反艮为震则乾坤艮巽居隅坎离震兑居中而后天八卦方图之象着矣由动静相资先后互体圆方变用而天地造化之义不可胜既矣邵子曰乾坤为大父母复姤为小父母夫易根于乾坤而生于姤复葢刚交柔而为复柔交刚而为姤自兹而无穷矣
　　又曰八卦之象不易者四【乾坤坎离】反易者二【震反为艮兑反为防】以六变而成八也













　　右本四象生八卦图阳仪上者交于左隂仪下者交于右而成此图康节先生云坤北干南离东坎西震东北兑东南防西南艮西北者指此而言其中○者太极也□者二仪也前象竒偶定上下之位由天地四象八卦总之而防于中所谓敛之不盈一握万殊而一本也此图隂阳列左右之门由动静四时八方推之而达于外所谓放之则弥六合一本而万殊也煦曰此即子内分外合之説然止是伏羲先天小图邵子两仪四象八卦以次而倍加之説也
　　煦曰邵子云天有四象地有四象前图上下合之以象天地定位此图左右列之以象坎离交姤而中存太极所以象由中出外之妙也太极生两仪不必两其太极也两仪生四象不必两其两仪也四象生八卦不必两其四象也此图仿之故即以太极入两仪之中而成八卦之初爻以两仪入四象之中而成卦之二爻以四象入八卦之中而成卦之三爻人见其借用之竒未免惊心目不知止是伏羲小圆图中加一倍法特将两仪四象缩而小之遂有如是之妙耳周易之理若果贯通纵横直竪无往不可都縁学易者以伏羲小圆图仅作八卦看遂不解此图之妙寜谓周邵之外无人乎若或未然拆之补之适见纷扰耳










　　张仲纯曰右□十中交九宫之叙即洛书之数也一三九七天数也天数竒竒之象圆参于三其数左旋始于一居于正北一三如三故三次于正东三三如九故九次于正南三九二十七故七次于正西三七二十一而复于一二四八六地数也地数偶偶之象方两于二其数右转起于西南二二如四故四次于东南二四如八故八次于东北二八十六故六次于西北二六十二而归于二此隂阳左右运行自然之妙而二七四九易位与河图不同者也内经曰天数始于一终于九焉一者天二者地三者人三而成天三而成地三而成人三而三之合则为九九分为九野正北曰冀州【今大都燕南河间平阳等路】正东曰青州【今益都沂密登莱等州】正南曰扬州【今两淮两浙江东江西瓯闽等处】正西曰梁州【今川属云姚等处】正中曰豫州【今河南襄阳等处】东北曰兖州【今济南东平东昌济寜等处】东南曰徐州【今徐邳宿毫等州】西南曰荆州【今荆潭湖广等处】西北曰雍州【今陜西甘肃等处】是故神禹别之而作贡箕子衍之而叙畴他如运气太乙隂阳医家者流虽纯驳不同要皆不出此九宫之数也
　　右图一三五七九而两仪四象八卦在其中矣阳唱而隂和阳实而隂虚仪虽两而实三象虽四而实五卦虽八而实九于以见天地间非阳不生非隂不成造化自然之本原也
　　煦按此图深契洛书之防竒圆而偶方竒外而偶内与伏羲大圆图内合外分内静外动者相同竒以三乗参天之义也偶以二乗两地之义也阳之竒数顺而顺生自一而三是也阳之成数顺而逆生自九而七是也隂之生数逆而顺生自二而四是也隂之成数逆而逆生自八而六是也洛书之合于天道皆自然而然不容勉强者也如以阳数逆而乗之则三之除也为七便自七而始七七四十九故九居南七九六十三故三居东三七二十一故一居北一七如七故七居西如以隂数顺而乗之则二之除也为八便自八而始八八六十四故四居东南四八三十二故二居西南二八一十六故六居西北六八四十八故八居东北一顺一逆无数不合此洛书之所以妙也岂独对待成十与纵横十五哉如以四隅之数但各配以中之五数而转矣如以四正之数接转四隅之数但以八乗而转矣
　　河洛合而观象之法立图书合而先天之四图成矣图书者天地自然之道也须全看先天四图伏羲开天之道也须内外分看又须内外合看元亨利贞文王之道也须分四徳看又须连四徳看用九无首周公之道也须在既亨以后看又须在未亨以前看十翼之传孔子之道也须识用之何以藏仁之何以显不可只作蓍法看不可只作占卜看但知天人合一显微无间之妙方知为圣人传道之书
　　伏羲既有先天一图而独少后天一图縁此四图内合而外分体立而用行而洛书之理已具也观后天所用之卦仍取资于先天之图是卦象之在先天固已兼后天而有之矣曰若是则后天之图可以不立而文王何复有后天小图也因伏羲之图原从合处起每加一倍渐推渐逺渐扩渐大而至于不可胜穷皆此体立用行由中达外之妙故未开之图方为伏羲之真易至于文王开图而为卦象若不设立后天则无以显先天图中内外浑融分合互藏之妙孔子十翼要皆发明此防而已故欲存伏羲之真图断当连而属之以仍其旧若执开而作易之卦认为伏羲之图便非本图而伏羲之易亡矣至于后天为先天之既交而后天又全用先天之







　　张仲纯曰传曰河出图洛出书圣人则之则者法其象与数也数始于一小衍之而成　大衍之而成十　十者数之结括而图书者倚数之大原卦画之准则也此卦纵横十有　数正则河图中宫天　乗地十之象其中○者易也即图书中　之中动而阳上同乎天其象为○静而隂下同乎地其象为　天○下生　为隂阳地　上生　为柔刚即图书中　之上下左右
　　煦按后以八卦配言河洛便非则图画卦之义今去之




　　右图天之隂阳分而为干兑离震地之柔刚分而为坤艮坎防人当其气交之中头圆居上得之干腹虚有容得之坤股肱动作得之震巽离目主视坎耳善听兑口能言艮鼻处黙【目口阳也得天之气故动耳鼻隂也得地之气故静】所谓得是气而为是形也







　　张仲纯曰郑氏云古先天图扬雄太关子明洞极魏伯阳参同契邵尧夫皇极经世而已惜乎雄之太子明之洞极仿易为书泥于文字后世忽之以为屋上架屋头上安头也伯阳之参同契意在鍜链而入于术于圣人之道又为异端也尧夫摆去文字小衍而著书天下又不顾之但以为律厯之用难矣哉四家之学皆出于古先天图先天图其易之原乎复无文字解注而世亦以为无用之物也今煦作方圆图注脚比之四家为最简最易而四家之意不出于吾图之中于易之学为最要
　　洛书后天
　　洛书为河图之交象乾坤一交而无穷之化源具焉由先天生后天由无形生有形皆此一图之妙借非此图之分何自而显河图之合非此图之布散有定而为后天何自显河图之凝聚浑成而为先天知后天洛书即出于先天河图则知天地自然之易体用一如相须而不悖矣
　　洛书者河图既分之象如图中一六合书中一六分是也分则各居其位各司其职与浑沦圆转者不同此天地之大体大用不烦卦画自然之周易也人心之中和莫不如是伏羲拟之画出先天图兼天与人而一以贯之矣文王拟而作易则人心中河图洛书也故曰周易为天人合一之书
　　交象
　　后天者先天既交之象如干因坤交虚而为离坤因干交实而成坎左离之上爻交于坎下为兑右坎之下爻交于离上为震震兑之上下两爻隂阳互交艮防之两隂交于两阳是也交则上下左右相感而互易比于先天八卦另成一象此图书分合之故先后天不同之由也然震不与巽交艮不与兑交者周易具隂阳相循之妙故两始必不能骤交两终必不能骤交也若兑之与震则隂终与阳始得相交巽之与艮隂始与阳终得相交矣易为身心性命之书凡言交者皆有人力存焉
　　中交
　　先天干南坤北后天离南坎北是乾坤中交也后天之离外象犹干而中巳易矣是坤来交干而隂居中也后天之坎外象犹坤而中巳易矣是干来交坤而阳居中也交于初末则偏交于中则含胎包孕为化育所自起所由坤卦有含章括囊美在其中之说乾坤二用后坎卦所由独言用也





　　先天离东坎西后天震东兑西者是坎离之逆交也离性炎上上者不下不可以交今抑其在上者而使下坎性润下下者不上不可以交今举其在下者而使上则离变为震坎变为兑矣故震有半离兑有半坎之形所由谓为坎水而塞其下流也若使顺其炎上之性而以离下交于坎上顺其润下之性而以坎上交于离下则为艮巽艮巽之卦不能有为故先后天皆居四隅不得如后天之震兑司日月徃来之门户也
　　火雷水泽之变
　　离火而变为震雷者爆之发也先火而后声也坎水而变为兑泽者水之流也遇污下之地则必潴而为泽也





　　四正之交止变一爻四隅之交则变两爻如巽艮交而为乾坤是巽之上二爻变却艮之下二爻而为干艮之下二爻变却巽之上二爻而为坤也震兑交而为艮巽是震之下一爻变却兑之上一爻震之上一爻变却兑之下一爻而使兑变为巽兑之下一爻变却震之上一爻兑之上一爻变却震之下一爻而使震变为艮也其震巽不交艮兑不交震乃与兑交艮乃与巽交者以隂阳之两始两终本无相接之理葢隂终隂始其中必间以阳不然不知隂之始终阳终阳始其中必间以隂不然不知阳之始终此隂阳之始终所以不自交也至隂终阳始阳终隂始本有更迭相续之义故皆得相交伏羲所画小图虽止八卦而无穷之妙义具焉故相亲有相亲之义如遇巽逢干后卷所图之缝卦是也其见于卦爻不言邻则言遇矣相间之卦见于卦爻必无一卦一爻言邻言遇者也终始有终始之义内外有内外之义上下有上下之义非细心体察那易辨此











<经部,易类,周易函书约存,卷二>
　　坎离代乾坤
　　乾坤一交即退处西南西北无为之地所以明天开地辟以后皆男女搆精之作用其天地絪緼之始已不可得而悬拟之所以命为先天而干之用九遂以为无首殆于坎离用事六象胥由以成矣其在易曰天地絪緼万物化醇便是天地相交之始便是河图之妙男女搆精万物化生男女即隂阳坎离即隂阳之交搆精正隂阳相交之事便是洛书之妙此后有形有象何一非水火交错而成故全归功于坎离而谓为搆精生万物也后天所配洛书全是化醇以后之事其在周易乾坤二用后直至坎彖始言时用岂为无因当知代天地而宣化者日月即天地之隂阳代乾坤而宣化者坎离即乾坤之男女
　　文王无后天大图
　　伏羲则图画卦有先天大图小图顾独少后天一图以后天之理即具先天如外分而象洛书是也文王法洛书安置后天卦位然有后天小图无后天大图可知文王未尝画卦周易所有卦爻皆开羲图而有之故文周孔子所系之辞均解释先天者也其连拆先天诸图及新立二方图并六卦图巳见卷首











　　周易函书约存卷二
<经部,易类,周易函书约存>
　　钦定四库全书
　　周易函书约存卷三　　　礼部侍郎胡煦撰原图【太极】
　　循环太极图
　　河图之妙太极两仪四象八卦之蕴尽归其中其尤妙者则竒偶回环内外交互之几也圣人察竒偶而辨隂阳又推本隂阳知其出于太极其妙无过隂阳一交而万事万物之理已傋先天八卦图天地定位而逆顺徃来则交象也説卦除天地定位句其下相薄通气不相射皆天地之交象也故有徃来之説此图止具隂阳两象而廻旋纠缪莫非交象易首乾坤所交之两象也屯为序卦之首便曰刚柔始交刚干也柔坤也既曰始交则后此之或交于下或交于上或交于中或交多或交少或半交半不交乌有一卦不从交出乎但知六十四卦三百八十四爻俱在隂阳方交时俱是用九用六之机自应知周易全部总是先天
　　太极
　　经文原无太极之説孔子繋传乃曰易有太极此非言图也是为两仪肇生不可思议不可图画从而赞之云耳太者尊而无上极者极至无加如云两仪肇生之始先有此至尊无上极至无加之理然后能生此两仪故先説出有字正从两仪前原无所有就中想像以为确乎有此理耳正如干之赞元称为大哉而已然太极虽然非图而隂阳两象实由此生后此四象八卦化生万物者又莫不由隂阳既交而生则隂阳两象即万物之大原故以纠缪相交之象称为太极孔子所由曰一隂一阳之谓道又曰形而上者谓之道也四圣之易俱从两仪始孔子言蓍之用数亦止从分二起皆谓两仪未肇难可称説特借两仪之大用言之乾坤两卦实具此防故易首乾坤而彖象文言所系莫非乾坤相交之防如以干刚坤柔论便属两仪早已隔过太极一层而伏羲画图始于两仪总因太极本无形象原不可以拟议仿像故于卦中补説元字正谓乾坤二卦是诸卦仰资而为太极者也从前解者止就本卦推求道理絶不知有相交之义夫干固言位矣位岂流行不息者所有乎坤卦而言顺矣无相形之物何从知为顺乎今观首列乾坤有自本卦而言其各具之理者有自交通而言其相资之用者如干言元亨利贞是从源头上活泼泼地説出来坤添牝马二字则未免滞于象矣此形神之别也干言见阳明之象坤言迷幽暗之象也此明昧之别也美利天下主施得主得朋主受此施受之别也元始亨通利遂贞正与潜见飞跃俱自流行説永贞坚冰含章括囊俱自收敛镇静説此动静之别也是卦徳之不可强同者也然而乾元一亨必有所利所贞之地所以谓为六位时乘既已为首又曰无首则羣龙之见见于何地耶品物何以流形性命何以各正万国何以咸宁则皆由动而归静自无形而之有形皆言干之交于坤也周子言阳变者是也若坤之得主以何为主坤之得朋以何为朋顺而承之者何物合而含之者何章何以谓之类何以亦称龙何以谓之战何为有在中之美何为有成而犹谓为代也则皆由静而向动自有形而合诸无形皆言坤之交于干也周子言隂合者是也乾坤两相交通循环不巳此即流行不息之机此即絪緼化醇之妙此即阳极生隂隂极生阳之理此即六十四卦三百八十四爻从出之大原而为周易之太极者也故周易原文不着太极止以乾坤两象居首古传太极图仅以黒白二象分之岂非以隂阳纠缪之形仿象太极乎孔子妙契周易故特提太极二字以赞之极之云者即谓此阳极生隂隂极生阳之极动极生静静极生动之极也若使太极中未有隂阳亦何凭而指此为动极之极静极之极隂极之极阳极之极而生出此隂阳两仪哉极字既无可言隂阳先已无根孔子何复有太极之説若使极字见得真则太之一字亦当易辨太者尊辞也隂之方生始于阳极逮其既生不得不奉阳以为尊尊之故太之阳之方生始于隂极逮其既生不得不奉隂以为尊尊之故太之亦犹太初太古太上太素均指最初无上者言耳亦如髙曽祖父称之为太皆言其最上最尊耳若执此太极以为确然有是隂阳两象先在其中亦又不可葢无形而有理不可思议不可图画故谓太极二字是赞其理之包含无尽最尊最上非谓两仪之上有此图也其在先天图则以切近两仪所虚之中以象之周子无极一圈葢亦有独契焉
　　隂阳生于太极则隂阳必非太极今仍以隂阳两象盘而屈之称为太极何也图虽具隂阳两象非真有隂阳也其妙在合而未分故作交互环抱之形以象隂阳之浑沦融洽迭为生息互相终始耳葢隂阳两象必有所自生其称为阳极生隂隂极生阳非无据也太极中既能生隂则必具有阳极之理太极中既能生阳则必具有隂极之理由其所生遡其所由以能生则太极中必全具有隂阳之理葢隂阳之妙不到极处不生故遂以能生隂阳者命名为极苐理可推求而象非实有故作为如此之形周子所由曰无极而太极也至于无极之下特设两仪以发根隂根阳之理又于两仪之下特布五形以备夫四象刚柔之妙则河洛二图之秘胥此焉具矣何云无极方阳之极也本未始有隂逮于隂生则不得不指阳之方极时以为无无之为言犹云其始未尝有隂耳方隂之极也本未始有阳逮于阳生则不得不指隂之方极以为无无之为言犹云其初未始有阳耳此即乾元本宜称首到得既亨以后便称为无首是也夫天地间有生天地之太极此不可思议不可窥测者也至于生人生物全是流行之太极繋传云天地絪緼万物化醇男女搆精万物化生即此絪緼便是万物化醇之太极然而所由以絪緼者则固天地也即此搆精便是万物化生之太极然而所由以搆精者则固男女也不曰太极絪緼而曰天地絪緼羲图首两仪周易首乾坤便是此义若使孤隂寡阳何絪緼搆精之有此图必列隂阳两象虽以显流行交互之理实与河图羲图周易皆先两仪同一妙义乾坤便是两象交而后有六十二卦是交为太极而所生之卦即为隂阳然曰天地絪緼又曰男女搆精非复语也一敦化一川流也就搆精而论则向上有男女一层就絪緼而论则向上有天地一层张子曰不有两则无一是也看此图者湏观纠缪环抱合一不分之妙又当知非实有之形然后可耳但知隂阳相交而方复方姤流转之太极行矣以复之初爻本为坤隂乃今交以阳姤之初爻本为干阳乃今交以隂观于来复见天地之心当亦晓然于此一阳爻出自太极从前浑合不分之妙槩可想矣此复姤所由称小父母也然化而谓之醇何也醇酒之美者此天地未辟陶铸隂阳苞孕万彚其时天地尚在浑沌万物胚胎未形安得不如醉如痴乎是此醇字而太极浑涵之妙描写殆尽及夫天开地辟隂阳肇形而搆精之男女方资以托始安得不谓乾坤为大父母哉男女者隂阳之谓也到得男女既已成形然后以形育形化化生生无有穷极所以止谓为化生是则化醇者气交也化生者形交也损之六三言两而致一之道故系传于此发兹四语两而致一即絪緼搆精之道隂阳之既交太极之谓也
　　循环少坎离之义
　　循环中隂阳内外防盛之象既与先天六卦图同而坎离所居之位乃有宜外而不外者似不与八卦图合不知伏羲则仿图书画出先天八卦止欲明天地中之隂阳原有此相依相涵彼此互根之妙虽曰两不相离却又有隂阳各得之位分一定而不易今当三加成象之后见升阳之震兑干降隂之防艮坤悉与河图竒偶所得之位分相合而东西两正位当乾坤交接之际适得此阳分而隂来其中故其象离隂分而阳来其中故其象坎又与相依互根之理隠隠契合则画图本意全露于二卦中矣葢缘伏羲所画止欲发明隂阳升降之理隂阳升降流行原不可画不得已而寄诸卦象则是卦之有画虽有定象而画图本意则非象可执葢图之上半截本为干位图之下半截本为坤位干之气下降而交于坤坤之气上行而交于干莫不经由坎离之位故谓为天地之际因以坎离为乾坤相交之两象至其隂阳之多寡防盛则各有分位存焉其一徃一来不相混亦不相碍也特寡不敌众防不敌盛故以为行于其中非谓坎离泥定阳陷隂丽之形也圣人设卦止有隂阳太少尚且非形可执坎离亦何形乎总缘不知卦象皆仿象天地间流行徃复之气均非实有故不知全部周易卦爻悉是先天必无一卦一爻可以形拘此图坎离两象止是阳之分而隂来隂之分而阳来耳如必分别内外谓与河图八卦不合然则隂阳之在天地间者升者自升降者自降未闻其相碍也未闻其相让也亦并未闻孰为内而孰为外也而升者自若降者仍自若也因伏羲则仿图书画出先天八卦止欲明相依互根之理故【煦】作循环图止以乾坤两象纠缪其形廻环其体与河图之竒偶纠缪廻环相肖遂与卦图所画之先天八卦无弗肖但不可执象而迷理庶有得耳
　　今先天八卦拟仿河图及对待求之莫非洛书之九数后天八卦拟仿洛书及对待取之莫非河图之十数则体用相须可知矣
　　又观河图中一九六四皆成十于西北三七二八皆成十于东南明体中之成数原与生数相倚而居与布散对待者殊也其不正对而斜交者明与洛书之既用者不同又以见河图之成数原即具有相交之义
　　循环太极拟河图
　　一三五七九竒数为阳二四六八十偶数为隂孔子所由分别天地也河洛二图乃作易之本其始同出伏羲后人以洛书为作范之具是皆未明二图相倚之妙也今作循环太极图以释之何尝非一六居下二七居上三八居东四九居西五十居中也何尝非一内而六外三内而八外二内而七外四内而九外也止縁河图中竒偶二数比于隂阳原有一气相连之义后人止观其数而不察相连之故终于实义无当观其竒偶环抱即隂阳纠缪太极未分之象也其必与洛书相须而出者体之与用原不可离也故体中有用用中有体不可不察生体也成用也其生数皆付于成数则即体含用之象也其成数皆相依生数则即用含体之象也初防者体之立也极盛而就衰者用之行也河图竒偶皆具此象故曰体中有用此如太极无体而即含隂阳是也洛书既为用数故止于九而缺其十体全而用偏也然书中之成数皆布散于四方明其既用而已矣
　　循环太极配洛书
　　其阳竒之数浑沦于中以次相连隂偶之数分布四隅为阳所间各不相通阳连而隂辟其分义然也葢健阳之性自乾元一亨而始廻环徃复如循连环终无断絶而隂之为性止以形受阳徳一施则开张而纳之及其生生化化千千万万各不同形故其体分不相聨贯未能如阳体之浑合无间此循环图中隂阳各居原不相混之义也文王拆大圆作易其阳画必连隂画必断即由洛书中阳合隂分之义而起伏羲则河洛以画先天其横图方图率以气用者居内以形用者居外皆洛书之妙也风雷以气用山泽以形用水火半气半形之用万物之有体者莫不形外而气内皆此之故其循环太极一图据形而论固与洛书絶不相同乃今以为原本洛书何也阳东隂西阳南隂北天地不易之定分也洛书既为用数天地之用原无间断故循环不息之义存焉观说卦帝出乎震可知矣阳位居左自左而迁则必向右所以谓为天道左旋左旋云者谓自左而旋非向左而旋也今洛书中竒阳初起之数自一北而趋三东非左旋乎至于七九易位此正与河图合徳与循环太极图合防不可不察葢七之为数在河图中本为极盛之阳数其在河图阳数既盛则趋右而下降降隂性也右隂位也隂道尚逆故盛阳至此将复就衰亦随隂下趋而从逆此七九之数既盛而就衰则不能自主所由从隂趋下而逆因各易其位非复从前之顺矣卦至上爻隂阳皆不能自主即由洛书起也然阳徳既盛必懐初防之隂故七九之数亦含初隂之二数于中仍与河图同防此即循环图中阳徳既盛必趋而逆降与二四之隂居右而逆行者同也隂本居右自右而迁则必向左所以谓为地道右转右转云者谓自右而转非向右而转也左旋者既为升则右转者自为降左旋者既为顺则右转者自为逆矣此隂阳升降顺逆之定例也天地之气止有升降特以隂阳分左右耳今洛书中偶隂初起之数自二南而走四西非右转乎至六八易位此正与河图合徳与循环太极同义不可不察葢六之为数在河图中本为极盛之隂数其在河图隂数既盛则趋左而上升升阳性也左阳位也阳道尚顺故盛隂至此将复就衰亦随阳上趋而从顺此六八之数既盛而就衰则不能自主所由从阳趋上而顺因各易其位非复从前之逆矣然隂徳既盛必懐初生之防阳故六八之数亦合初阳之一数于中仍与河图同防此即循环图中隂徳既盛必趋而顺升与一三之阳居左而顺升者同也先儒知七九易位之说哓哓不休至六八易位之故则未有言者非知洛书者也然必至于极盛乃始变易其性而盛阳又复含隂于中盛隂又复含阳于中者此正隂阳循环不息生生不已之妙故予作循环图以拟之今观生人之道男子二八而真精通女子二七而天癸降至于此时隂阳始盛始可婚配始含生育未有隂阳不盛便可相从而含生育者也河图如是洛书如是先天四图亦复如是故予循环太极一图殆原本六图者也
　　隂阳之义彼此互根原不相离故其为用亦相须而见隂不得阳则蠢而不灵无以成生化之功阳不得隂则其性发越飘然散逸无以定万物之命而立万物之体故其为用必阳内而隂外阳不散逸始有以正万物之性命而俾之保合也洛书者天地之用数也其在系词曰参伍以变错综其数皆言用也参伍者十五也十五者九六之合也九老阳六老隂也隂阳既合而大用以行故以九六为天地之用特九六之合参差不齐故系词既以为变而又以为错综今观洛书纵之横之何非参伍何非九六之合如东三竒内矣而四八之隂合之于外非一错综非一九六乎然阳内而隂外矣南九竒内矣而二四之隂合之于外非一错综非一九六乎然阳内而隂外矣以至东西上下错综斜交莫不皆然葢天然之用凡阳皆下交于隂中故也伏羲本之以画卦故横图方图皆气内而形外罔非洛书之义【煦】之循环太极图隂阳纠缪两不相离亦罔非洛书之义也如以对待之象合诸横图之数上下左右以及四隅莫非九数九者竒而又竒是老阳动变之数因此图全属流行之气活泼之体故也易之阳爻称九实由此出天地间气化运行周流不息莫非真阳布若隂则但以六虚之位翕而受之聴盛衰进退于真阳所以有得朋得主之说随之一卦亦具有元亨利贞隂不可以为首凡皆此图之蕴含者也
　　循环太极拟八卦
　　先天图阳之初生始于震至干而盛至艮而终其始于震者是大明之始西南得朋也其终于艮者是大明之终东北防朋也及观説卦帝出乎震一叚先儒以为发明后天八卦其曰出震成艮仍是震始艮终可知文王后天与伏羲先天均在阳气之发舒上留心均为流行不息断可知矣后天一图尚属流行不息今执先天图为对待不移可乎
　　先天一图凡隂阳互异者皆各相对比其象而较之皆各有一干一坤之交所以谓为先天全在交结而不可解处立之象也其絶不相交者则为干之三阳处上坤之三隂处下故孔子遂特标天地定位一语明知天地之气升降流行化生万物皆属乾坤之交而位上位下之体仍然确不可易先儒目为对待又以为发明先天是矣顾六子之体生于乾坤之交今自乾坤而外凡相对之二象莫非三隂三阳三隂坤三阳干也特有交初交中交末之异故遂岐为六象因此六象俱出乾坤之交故于节首特标天地定位一语言其位之定者所以正其体别其象之六者所以喻其交明其用也天下之理不有两则无一不有对待安识流行如水合水犹然是水如火合火犹然是火非两故也两则必有合散两则必有徃来其间流通之妙全要从对待中精察出来即如定位之説亦是两两相形处乃始见得耳今直以为定位云者正要人从六子相交之处分别出所由相交之两象以见先天八卦图止有乾坤之交更无所谓六象也其下曰山泽通气非流行而气能通乎雷风相薄非流行而能相薄乎水火不相射但使水火各居如秦之与越亦安得有相射不相射之可言是通字相字之妙皆从流行见得而所以流行其中者不越乾坤二象故于节首直云天地定位诚以六子所有之隂阳虽出天地既然在流行中则遂不复名为天地而直谓为隂阳云耳后儒对待之説不过将此八者认作有形有体之卦而未尝箝拢八卦观其循环不已之机则非伏羲画图之心矣
　　由位上之天而下视之天根之生自下而来上故为逆来天阳之施自上而徃下故为顺徃由位下之地而上视之月窟之生自上而来下故为逆来地隂之生自下而徃上故为顺徃皆图中之时位合当如此从前不知其为説图但向时之迁转留心谓徃为已徃如今日追寻昨日明白而易见故以为顺来为将来如今日逆计将来幽隠而难知故以为逆不惟非来徃之义并非逆顺之义岂知徃来逆顺俱本天地定位説皆是发挥图中之蕴至下逆数之説原因圣人作易本防全是要人从四象两仪未起之前追寻到太极里面而初之难知来之难察实非知解测识所能故谓为逆数也夫徃来逆顺固论图中之位非论时也图中之位既明时之义自在其中今试有人于此其必以返而归者之为来以前进者为徃以由来之地为来以所欲至者为徃无疑矣今谓巳走过去者为徃前徃而进者为来是立于此而不动任彼之向我而来非易防也
　　循环太极拟卦象
　　此亦循环太极图而圣人立卦定爻之法不出于此葢天下万事万物无出时位二者位者体之一定时则有迁转不息位之一定坤也迁转不息干也干阳坤隂乾坤交而隂阳防故纠缪其形以象之语其定体其位三等止矣语其流转其时三候止矣时出于健行不息之干位定于镇静不移之坤二用相交斯有化生人物得之性命由以各正均无能离此三等三者也今于此图就其来于内者三分之有初中末有上中下又就其徃于外者三分之亦有初中末有上中下就其始于内终于外者观之而极盛者必在其中又就内外两者合而观之亦必有非内非外之一境又就前后两者合而观之亦必有不前不后之一候由是推之凡事物可对举者莫不有在中之一象存焉是万事万物必未有逾三等三者也故圣人立卦亦遂定为三爻
　　三之为字一与二合者也合则非一亦非二故以为三而在中之妙可想矣三之为义一隂一阳之合也合则既取其隂又取其阳而在中之妙可想矣张子曰不有两则无一又曰一故神两故化两者一之神一者两之化是皆一隂一阳合而成三之妙天地絪緼万物化醇男女搆精万物化生是皆一隂一阳合而成三之妙逮于隂阳既交而无穷之化育非数所能纪者胥由此出故老子直以为三生万物至四五以下不与焉循环太极图亦止隂阳两象而上下左右分别观之遂莫不具有一卦三爻重卦六爻之义六者三之重也总縁隂阳不能孤立故重之以象隂阳之既偶然六而偶矣疑若非三而三极之理寓焉三其极矣疑若无两而又各得一隂一阳故知天下之物必无能逾此隂阳必无有不生于隂阳既合之后者卦立三爻重而为六职是故也王宏撰曰用九用天之生数也用六用地之生数也天之生数三故乾元参天地之生数二故坤元两地天之生数三成数二是天之自为参两也地之生数二成数三是地之自为参两也天之生数三成数二而地之生数二成数三是天地之共为参两也生数属阳故其数天多于地成数属隂故其数地多于天皆出于自然也邱氏曰三竒为干则三其参天之数而为九是为老阳三偶为坤则三其两地之数而为六是为老隂二竒一偶为防离兑则二参一两而为八是为少隂二偶一竒为震坎艮则二两一参而为七是为少阳因七八九六之数以定隂阳老少之画此立卦生爻之法也
　　一说三竒三偶共九画即是参天二竒二偶共六画即是两地六固分九之参而得其二竒者也九固得六之两而増其半偶者也阳饶隂乏之义也
　　六位
　　时为无形之气所经位为有象之形所定彖曰六位时成六位者六虚之位是坤之有也自初而中而末乾道所歴变化无穷而万事万物随其大小偏全莫不具此三候然有内必有外所由有六十四卦三百八十四爻特坤不能以自主必待得主而始成其利故遂以为六虚若以位论止是上中下若以一索再索而论止是六子乃自来解易者直将大明节解作圣人所以未达此防其曰六位又曰时成者位非时无以显其位时非位无以徴其时此即隂阳两不相离之义周公设立爻词莫不兼时位二者以考正之舍隂阳而论易不知其两安知其参
　　数之始也肇于图书而文明由兹以起然当伏羲时民风朴茂其时未有金钱至于粟帛相易非有尺度权衡大约皆以意揣度其多寡耳今约时而为三约位而为三等其槩也曽闻蒙古入市不挟星戥但视其物价所值酌其金银多寡用以相易此亦犹存古之道欤逮于图书既肇圣人别其生成辨其竒偶较其多寡从而积之从而因之而无穷之事物始由以纪则数之不可巳也明矣
　　三画
　　子云太起于三数与周易卦立三爻相似乃施之于用则无当考之于占则无验何欤易卦之三画是一与二之所生隂与阳之所合参与两之所防也其先皆由太极两仪而出三而重之则两地之义存焉是参不独参也彼所谓三三数而已故虽经之以三纪之以九行于二十七衍为八十一止是纯阳之流衍动而不止全无驻足托迹之地全不解六位时成之妙是为有阳无隂何自而有化生夫周易六十四卦必至六加始成六爻乃彼之立法自一至八十一才五加耳是所加之数又属纯阳亦并不知六加成卦之妙周易立卦节节次次不离隂阳天下无二道周易之外安容复有周易易冒天下之道周易之外安容复有道理夫三为一二之所合则是三之巳具此隂阳也然三画之卦可以立天下之象而不可以定天下之占为有体而无用也故必重至六画然后内外分体用具焉内三则阳之竒数重三则隂之偶数也劈六之偶数而两分之则两竒蔵于其中劈六之偶数而三分之而三极亦各有隂阳是三分之则各得其二二分之则各得其三即此重卦之妙凡皆隂阳两不相离所以谓为参天两地若子云之数总之固竒分之亦竒是有内而无外有体而无用孤立而无对待者也既无配合安有化生亦大逺于周易之防矣
　　连山归藏虽与周易异名要皆不离伏羲大圆图开为六十四卦三易所蓍虽不尽传莫非身心性命之防观系传所云开而当名辨物又曰因贰以济民行又曰穷理尽性以至于命则连山归藏先周易而开图其当名辨物自应与周易同防故虽序次防有不同称名亦或偶异其于伏羲之图则均不能外也子云独违伏羲别立法度亦异于伏羲矣夫三画之设三极之道也天上地下而人处其中则人者天地之理气合以成其形性者也人既戴天履地而又合天地以成其形性则欲明生人之道安得不兼三极而立之象乎特天有隂阳地有隂阳人亦具此隂阳有隂有阳斯二之矣所由不可以不重夫三极之中犹尚不可以孤立又必重至六画试以三画之两象论固有隂阳相偶之义乃自三极之必兼两而论亦莫非隂阳相偶之义也【煦】之循环图亦止隂阳两象截为八叚内外三分之遂成八卦此皆隂阳相交之妙若于左右上下终始内外三分而论而卦立三爻之义遂无不全具其中若子云之太安知万物不离隂阳三生万物之防哉
　　以钱代蓍
　　后世用钱代蓍以凡物莫不具有隂阳之义钱有背面则隂阳也背无而面有则背阳而面隂也不论面而论背周易贵阳也其钱用三参天之义贵阳也三之用行则隂阳分四象列与蓍数同也既与隂阳合徳又与蓍数同机其能代蓍而成卦宜矣察隂阳之妙契审太少之精防非独钱可代也凡物而具隂阳太少之机皆可占矣邵子闻声而占见色而占又或推求物数又或通诸积时胥此道也南蒯之占也曰枚筮是固不以蓍筮而以子筮矣后世紫姑卜结羊肠以及骨卜镜聼聼防之类苟有诚然之心皆如动乎四体而各有竒验总不越隂阳二义而已得其防而充其类亦奚所拘乎
　　六卦图除坎离
　　以六十卦分主一嵗而除坎离震兑此汉儒之说除后天之四正也然而流行之气悉论先天今考八卦图唯坎居右方而离震兑俱居于左若以乾坤分主冬夏二至前以复姤分主冬夏二至后则冬至后减去震离兑止得二十九卦夏至后独减去坎乃得三十一卦所配不均不免参差之弊唯参同契云以乾坤为器以坎离为药物药物谓日月也其余六十卦分配一月每日两卦以为行火合符之用此说是也葢乾坤坎离先天四正也后天无大图先天有大图既取三百六十爻分配三百六十日故取先天大图除先天之四正为当又况乾坤为诸卦之父母凡阳之行于卦中皆用九之干隂之行于卦中皆用六之坤正其位不主其事而气化所至未尝不流行于诸卦所由不下同六子与日时分配也亦如后天图乾坤退居于西北西南是也坎离二象在地为水火在天为日月易曰隂阳之义配日月故凡徃来交错歴四时而成嵗功全凭日月转移乌可限之以位谓过此遂无复有坎离之用哉又坎离者乾坤之中交也故坎曰中满犹云坤而中满也离曰中虚犹云干而中虚也坤而中满则仍是含胎之坤后此无穷妙用皆由坎中一阳发生而出故坎离之退处无为仍是乾坤之退处无为而已
　　循环图作内外六分分之则十二辟卦在其中矣如以十二卦分配十二月则当以五日为一尽此五日而始及六二又尽此五日而始及六三其外三亦如之复尽而始及于临则为大寒十二月中矣
　　循环图拟天根
　　三十六宫
　　三十六宫干一兑二离三震四防五坎六艮七坤八之总数合而计之共成三十六也若将河图之数除一之不可自乘者存之以象太极自二至十各以本数乘之共得三百八十四则六十四卦之爻数亦莫非三十六宫自具之数又乾坤之画九三男之画十五三女之画十二其数亦三十六又上经三十卦反对之卦二十四合之为十二不反对之卦六并之得十八数下经三十四卦反对之卦三十二合之为十六不反对之卦二并之亦得十八数是合上下经亦三十六卦故谓三十六宫为举卦爻之全数而言
　　一贯
　　一贯之一虽曰心思想不及语言説不到然既特标其防仍须考证孔子之言其曰假我数年五十以学易学此一也朝闻道道即一也不逾矩矩即一也顔子所好之学好此一程子令人防孔顔乐处防此一也子贡曰性与天道不可得闻者此一顔渊喟然章朱子注云无穷尽无方体皆此一也大学明明徳注虚灵不昧以具众理而应万事莫非此一也凡物取诸实则有尽取诸虚则无尽滞则有方体灵则无方体有一理不具则有穷尽矣有一事不可应则滞于方所而不能应万事矣又当知由虚故灵由灵故虚二字原不相离故以不昧二字总其义而括之程子谓曽防漆雕开巳见大意葢开止见得无穷尽所以有未能信一语防止见得无方体故春风浴咏便与用世者逈别而出之与处均非所拘矣开见其虚防见其灵故程子以为大意此程子实见圣道而有以防一之原也中庸之中虚也中庸之和灵也诚则贯乎中和之间是率性之眞所由以虚而能灵者也其言诚明亦谓此也诚所以虚明所以灵也孟子万物皆备于我亦是防万物之大原而归一有以见一中之包涵该括者如是其全备而无缺也与子贡所云宗庙之美百官之富相似皆指一中之蕴蓄言也故一之为言兼上下防古今聨物我统内外是无可分别之名所以谓之为贯圣人之道尽在易象春秋易象则大本大用全具无遗天人合一之道尽在其中春秋全显大用天人感应之机尽在其中读易而不逹天人浑一之道读春秋而不逹天人感应之机乌识一贯之道哉彼子静与阳明皆学圣道之人特不免语病耳若当孔子时谁非门墙中人正道固所当明学者亦不易得但当存其至是去其太甚可耳谁云此然而彼否耶明儒有云悟得一在二中又有云隂阳即是太极然仔细检防得来正落第二层止说得流行之太极伏羲先天四图有画不出者则两仪未起之先是也文周之易有说不出者则初之来处用九之无首是也夫两仪必有所由起初必有所由来用必有所由肇今但从二説起则二之来处先巳茫然谓二能自始乎遂足为不匮之原不竭之府乎既有二名无统之者无御之者不相争乎不相胜乎吾诚不知孔子一以贯之为一之事乎为非一之事乎张子虽曰不有两则无一皆是说流行太极中事是说隂阳方交之时断不可说敦化之太极子贡性与天道不可得闻子思之中庸乃于性天道之故凿凿言之且标出中和之防且发露诚明之秘子思其大贤欤明之见于周易者如大明终始得朋丧朋先庚后庚皆是也其余彖象系说言明言见不一而足皆此明也是阳徳之大用而不掩者也回赐之一贯皆此明之融防而贯通也顾诚犹可言而明无可喻所以下章言天道之明止有前知一章如将此章止作圣人看便不解此书防了便止知有圣人遗却之道二字了若知必有祯祥必有妖孽皆天道自然之明昭著于两间则圣人之知便已落后一歩
　　天性道
　　中庸首章从道之大原说起是因人看天字太逺故特发天人合一之防而并原其始要其终着其功极其效也天大道之原也命天之动也性命之定也此体统一太极在天者也其在人也性道之原也情性之动也道性之充也此流行之太极在人者也岐则为欲岐而逺



　　率者顺也是端端正正由此而出不旁杂不爻离不违背也戒惧慎独则欲其顺而率之防其岐出者也中和则戒慎之徳率性之真也位育则充性之量而极于天使得天之理顺而无所歉也前面从天说起中间只完得一个性字后面说位育又归到天上方是一以贯之或问禘之说子曰不知也知其说者之于天下也其如视诸斯乎朱子以仁孝释之非无据也礼记万物本乎天人本乎祖仁人之事天如事亲孝子之事亲如事天圣人郊禘制义实由此出西铭有见于此故合仁孝而一之是诚有见于天人妙契之防与体用一原之合矣人之生也由于父母父母生于祖宗由祖宗而遡诸无始之始人何由生乎夫两仪未判一元浑沌而已迨于天开地辟而清者位上浊者位下非絶不相通也天之气升极而下交地之气降极而上跻相须相得浑合无间则结而为雷为风为日为月为水为火为山为泽又其蠢者结为植物灵者结为动物其最灵最灵者始结而为人故人之心神性命天之化也官骸臓腑地之化也其间隂阳不无内外多寡之异乃始有男女之形以形育形万民之众实由此蕃故曰人者天地之理气合以成其形性者也以天地所生之理气还而感天地自然之理气若子之于父母迫切呼号宜无不恻然动念者安有感而不感格而不格者哉孔子曰祭如在祭神如神在又曰我战则克祭则受福葢得其道矣商颂曰绥我思成祭义曰致爱则存致慤则着是皆与天为徒而黙操乎能感之妙者也然圣人在下经纶参赞不能无待者能一其志而未能一天下之志也同民心而成位育非有徳位之圣人其孰能与于斯
　　易学余言
　　絪緼化醇便是浑沦之太极男女搆精便是初合之隂阳
　　坤初六一爻全言习而人不之察故孔子文言遂说出积顺二字性则圣愚所同故曰相近习则圣愚各别故曰相逺大约今之庸愚趋入下流而不止者只是初念动得不好故孔子遂于坤初发之譬若可欣可欲之事今日尝试为之明日又尝试为之其初恧然未甚安者逮于至再至三则安若故然何也日习为之积累之势既顺且便故孔子以为积又以为非一朝一夕之事而直谓为顺也诚慎之也习之溺人也如此当知论语中相近相逺之说及坤初积顺之说皆是使人慎习的意思因此爻是从习处说故于二爻之得中者则曰不习无不利矣圣人解爻一卦岂有异防
　　不知性是何等光景气是何等形象质是何等体段而竟至于混淆杂乱则是并未尝向自身体贴过也不知干彖之遡始为何意不知文言之标举为何防不知继善之承受为何事不知子思孟子之言说何所本则是并未尝向周易四子书中留心过也取先儒之唾余置圣贤垂世之经于不论自疑而并以疑天下后世疑团何时释耶







　　周易函书约存卷三
　　钦定四库全书
　　周易函书约存卷四　　　礼部侍郎胡煦撰原图【太极】
　　循环图拟月窟
　　凡隂阳之生于内者即内象三爻之来于下也极盛而出外即外象三爻之徃于上也穷则必返周而复始如日月廻旋而未有止也月受日光具此六象其生明成魄亦皆自下而始阳进一爻则隂退一爻隂进一爻则阳退一爻其实阳有进退隂无进退故隂爻以阳之进为退阳之退为进阳之极盛为消阳之终尽为息悬象着明莫大乎日月此图之黒质即月轮之隂魄此图之白质即皎日之阳魂隂魄一定不易阳魂随时变迁一定不易者月之体随时变迁者日之用故于防象初见防隂方露时指为月窟言乎所得之阳魂本非月体所有特据其徃来进退足騐隂阳消息耳至月之本体则此时防露之隂魄是也故曰干遇防时观月窟
　　蛊防小畜中孚皆言月具防兑两象也归妹伏防覆防故亦言月若坤之得朋丧朋则以黒魄之全体比象纯坤之顺体以坤隂之翕受干阳与月魄之含受日光其浅深防盛大略相同乃隂阳之气不可窥明昧之象有可见故不直言坤而但言月正所谓仰以观于天文者也归妹虽曰伏防覆防然后天之防在东南而先天之兑亦在东南皆与盛阳之干相近所以亦有月几望之象
　　东北丧朋
　　丧朋者阳光巳尽黑质孤存时也顾此黒质先在下上面犹有一阳其象为艮艮在先天虽居西北艮在后天实居东北不云西北丧朋而云东北丧朋者葢先天止以象其气之流行而后天则以着其位之一定故凡言时者皆考于先天凡言位者皆考于后天也犹云二隂之艮象上面一阳既尽乃始转为三隂之坤谓隂本以阳为朋类其阳既丧遂成全晦之体是即以东北字代艮字而以丧朋说阳之终耳葢由循环不息而论则必由二隂然后及于纯隂故圜之以先天图以明其候以盈虚消息而求则必至东北艮方而阳光始尽故列之以后天图以定其位所由谓为东北丧朋凡欲人因时以考其位因位以徴其象耳亦可知文王后天图皆所以发明先天一图之蕴也或曰艮象见丙而兹以东北为艮何也葢防之见辛是一隂之初生于西及二隂而见丙则巳转而南矣由丙之二隂而东行全晦之晨与日相及日东月西而上面一阳垂尽必在艮方故以东北之艮为丧朋此位之确不可易者也可知见丙者是防之初转为艮丧朋于东北者是艮之巳转为坤也
　　西南得朋
　　全晦既象纯坤若使坤体不纯下面忽露防阳是为震象必在三日之昏此时月之离日几三十度日入而月见其体必在西南西南庚方也庚方初见震象故遂以西南字代震字所以谓为西南得朋得朋谓一阳之生也三隂为坤坤生一阳为震震为阳始艮为阳终兼此两象始显纯坤之体故大明终始特言之于干明阳之前后际俱交于隂而丧朋得朋特言之于坤明隂之前后际俱交于阳也予所谓乾卦字字説入交坤坤卦字字説入交干者此也又况后天方位西南即是坤方岂后天漫无考证而遽位坤于西南乎岂彖词漫无考证而遽以西南为得朋乎可知得丧之説虽以着阳之隐见出入必与隂相附丽亦以见坤徳之含章有以括阳之始终顺承而着其妙也夫月之明生于坤坤之彖全言月正谓月与坤同体坤与月同徳纯坤之位而显扬震象与纯坤之时而流露震象者其义一也观此可识纯隂非得干施则幽晦暗昧终无以自发其用所以谓为先迷若坤之亦言用六皆其得于干阳者耳所云利贞仍是干徳之二则坤之不能自主可知故又有得主之说复卦云七日来复亦即得朋之义七日云者正谓坤卦六爻在其前也所以有朋来无咎之词此上二叚为坤乙之一
　　震象出庚
　　三日出庚义见前得朋条下乃先庚后庚不言于坤不言于震而独説入防卦何也曰为贵阳故言震周易贵阳杂卦所由曰防伏也先庚三内震也后庚三外震也三之先指纯隂之坤三之后指二阳之兑所以明此一阳之由来与此一阳之进盛也其必言于防者正以易道言始必要其终言终必究其始所以有变动不居徃复相循之义故其象或取诸伏或取诸覆或取诸互由伏取者对待者也由覆取者徃复者也由互取者上下卦之合也如临本系刚长而入月有凶即究言隂长是对待徃复之义也易有卦本吉乃曰征凶爻本凶乃曰贞吉皆据本位而究极将然非谓见在者一定不可易贱隂故也又以见此隂之生其前必自阳来其后亦必化阳而徃故遂言其伏而对待者如此又况先庚三日巳说向纯隂之坤是防下初萌之防隂所由极后庚三日斯渐入二阳之兑是防上就消之二阳所自来故言防即言震也夫坤本无阳而言得朋是坤巳转而説入震震巳得阳而复曰先庚是震又转而説向坤正谓隂阳两不相离防阳必从隂极生也震象未见犹然黒质故以为初之无震象既成渐就二阳故以为终之有是初终二字専言震之前后而有无二字则専从所得之阳光起见又以震之与坤正属隂阳相接之限故以有无分别之葢隂无而阳有者也又以见无初为隂之极盛而有终为隂之渐消总为防下防隂起见若但论本象初隂故以为初之无二三阳故以为终之有夫以无初有终而包震象于中亦如得朋丧朋而包坤象先甲后甲而包乾象云耳乃卦止六爻必兼伏卦而推所由来与所由徃以见絶不相类者亦有相通之理明此卦之实属先天不可执一论也卦止六爻又必兼上下卦而推所由来与所由徃以证此卦之在中其气未尝不与上下卦相为流通又以见周易所明皆图中圆转不息之妙必不可以定体拘也蛊之终则有始谓隂终隂始是就盛阳之体而观其所由以来徃者也坤之得朋丧朋是就纯阳之体而观其所由以来徃者也一阳二阳虽各有卦象考诸流行之气均非有截然可指之故兼上下卦以明其流通若隂阳相接之限则直言有无直言始终直言得丧矣隂迷暗不可见故考之以时而言始终阳光明有可见故别之以象而言有无言得丧此上为震庚之一
　　隂阳有无原有二义论理则阳以神用故虚而无隂以形用故实而有论象则隂暗故无阳明故有此论月体可见之象故谓阳为有
　　兑象见丁
　　月至八日昏见丁方下面巳生二阳上面犹存一隂其象为兑此时隂阳各半宛若仰弓名曰上后庚三日正谓此也夫兑本二阳一隂乃以象隂阳各半之体比于上疑不相似只为三画卦中原无隂阳各半之卦故取象于二阳之兑为以初中末分之则二阳之兑正在一阳三阳之中故以为隂阳各半之象然必加至六画始有半隂半阳若以十二卦与六十卦论则泰否即半隂半阳之也譬之寒暑为隂阳春秋为寒暑之半而暑气每侵于秋寒气每侵于春者巳成者借余威而过其分方来者势未舒而不及其分也万事莫不有然初难知上易知上有借初无借耳此上为兑丁之一
　　乾象满甲
　　月至十五昏出甲方三阳全备其象纯干月窟本指八卦图说三画之卦今由前三后三推之则是以六画卦言也可知先天大圆小圆原无异防试以六画卦论则五日为一十时为一爻当以十三日之午便为干初至十五夜半而内干之三爻始备又从十六之子起得干之九四至十八日之午而外干之三爻始备内干者前三外干者后三也先甲后甲各有三日是也甲为纯干所见之方故直以甲字代干字又先甲者甲之先后甲者甲之后是又指在乾卦之外谓内干未成之先尚有防隂至于先甲三日而隂终外干全备之时尚无初隂至于后甲三日而隂始故甲之一字虽说纯干而先后二字说入隂之终始所以彖传不曰始则有终者始则有终止可曰先干之三后干之三而已必曰终则有始便是说干先有终之者干后有始之者故以为隂终隂始也然必言之于蛊正以防为隂生艮为隂盛此二象皆自消干而来圣人为干谋故决其终之始之者也又以既终而复始而纯干之象始可见也曷由确知隂终隂始为乾象而言以下有天行之说是圣人仰以观于天文见夫隂阳相循其始而终终而始实有如此故在小圆图中亦如此在月窟亦如此也今但以治乱之说摹写近似谓先甲为辛后甲为丁有何道理不得已以自辛丁宁释之与天行之义有何干渉然以五日为一者止以象其望前之一阳二阳三阳望后之一隂二隂三隂耳若以十二卦分配则两日半当为一分爻之法以其中所得三十时亦如每月三十日分为六则五时为一爻而后可也若以六十卦分配一月三百六十时亦如卦爻分配嵗令则纯干所得爻数止于六时今以隂阳之迹考之十四之夜尚有防隂十六之晨复露防隂自十五之昏乾象始满甲方至十六平明防象巳见辛方其中恰有六时可配六爻则是先甲三日即指十五之昏前后甲三日即指十六之晨后此一夜所得正是六时以象观之既与盈之理相合以数考之亦与先三后三之防相符苐易之为书无越隂阳两义日月则其象也进退徃来盛衰终始言日月即言隂阳也在人之防通而已三日之义止是六爻原不拘定为六日为六时也故甲庚虽指月言而三日则说入嵗令此正合嵗令月窟而一之使知各有六爻云耳蛊本治乱相际多事之秋而干正十五之夜隂阳交易晨昏变换之始故以为象此上为干甲之一
　　防象见辛
　　此上阳生之三巳尽其象俱见于昏此下隂生之三方来其象俱见于晨自十六平明纯阳之体巳成下面一隂生于辛方其象为防上文先甲后甲虽指纯干前后而言正为此防隂初生必附干而显故也至于防之先三则应以隂之未生为象防之后三则应以隂之既盛为象适当其时则应以隂之方生为象乃置本象不言顾以先庚后庚言阳生之以伏震故取震杂卦谓为防伏是也因防之性情本具掩伏之义故遂取伏象言之伏之云者初隂所生之爻与初阳所生之爻彼此互藏其宅也周易贵阳贱隂故每缘隂之剥阳而遂言阳之复也又况先庚之说即下面初隂之进而盛也是予之以可逞之势后庚之说即上面二阳之夬而报也是谕之以必返之理其详具见震庚此上为防辛之一
　　艮象见丙
　　月至廿三晨见丙方二隂在下一阳在上其象为艮此时隂阳各半宛若覆弓名曰下如以十二卦及六十卦论则否正半隂半阳之此上为艮丙之一
　　坤象出乙
　　自下之后二隂益进一阳就终至三十日月出乙方纯隂无阳其象坤是阳光之尽必由艮而及坤而月之本体亦必趋及艮方而止艮东北也所以谓为东北丧朋消息相循盈虚迭运循环太极图正具隂阳终始之妙也夫干之极盛而隂终始之坤之极盛而阳终始之虽曰阳必交至于隂隂必交至于阳然隂不终不知后之为干隂不始亦不知前之为干也阳不丧不知后之为坤阳不得亦不知前之为坤也隂阳两不相离故乾坤本位内外各止六爻而不相越也或曰纯干之象故为六时若使纯坤之象见于晦日而亦止六时则初一之昏即当见月矣不知月之合朔当前后三时之际月与日当各离三度前三度之前即阳光之终后三度之后即阳光之始此中所得正坤之六爻先三丧朋后三得朋考之蛊防可类推矣过此六时当有阳光可复第防阳初萌未成一爻不能与太阳相敌又以去日太近日入则随之而入故人不得而见也必积至三日之昏月与日约相去三十度阳光见于黒魄得六分之一巳成一爻之数然后其象可见故以为三日出庚
　　庚甲先后
　　隂之极盛其象纯坤疑于无阳然而阳之终始皆在于此其在复曰七日来复谓纯坤一卦止得六爻其内三爻之前尚有防阳之存其外三爻之后巳有防阳之生是阳之终始交闗于坤也所以干彖大明终始即是含得纯坤在内纯坤止于六爻至复则巳在六爻之外所由云七日来复来复即天根之震象而今谓为庚庚者震象所见之方也蛊之先甲后甲甲亦干阳盛满之方也圣人惧人不知隂之终始交至于干故即月之三阳全备者言之又惧人不知月之盛满必在于甲故于甲方指之甲为十干之首干为诸卦之首故以为象三日三日则内外六爻也内三爻之既成是谓先三而先乎此者则隂之终也外三爻之既成是谓后三而后乎此者则隂之始也所由谓为终则有始天行也夫蛊非纯干何以言纯干之甲以防为隂生艮为隂盛此两象俱自消干而出周易贵阳贱隂故借纯干而发终始之义欲其豫防而已又缘蛊卦下有防象中爻有兑兑为隂终防为隂始图中兑防夹纯干于南故遂言纯干之甲且易之有防兑者多言月即是之故也又缘此卦本有防象乃下面一隂消干而出故借干而言隂始又以卦兼艮防中爻震兑是隂阳始终全备无缺者唯此一卦故既明指纯阳之先后而又防示隂象之始终若防卦中爻有兑无防故言伏象之震庚所以说周易全部皆是流行不息的葢周易止是发明隂阳之书隂阳出于太极贯乎五行通乎八卦周乎六十四卦未有能离者也不究隂阳安识图与卦爻之防
　　得丧有无终始
　　据先甲后甲之义而推则坤之东北丧朋即先乙三日西南得朋即后乙三日也以纯坤无象可见故不言乙而止以得丧言前后之分际据得朋丧朋之义而推则先甲即隂之丧后甲即隂之得以隂虚无得丧可言故止以始终明先后之义若阳爻实而可稽则先庚后庚便言有无其实得丧有无终始皆一义也据先庚后庚之义而推蛊之先甲后甲莫非先辛后辛何也蛊防为隂气初萌之始以其近于干也阳实有可窥则止据干之正象为言而以后甲三日防示其由干及防之义庚为阳气初萌之始以其近于坤也隂无而不可见故竟置纯坤之象于不论而以先庚三日防示其由坤旋出之义其所専注总缘隂生隂盛非可象覩非可名言而已近干者言干近坤者不言坤阳实而隂虚阳有而隂无实而有者易见虚而无者难知周易贵阳贱隂非故贱之非故贵之其虚实有无之义本如是耳子云谓卦起中孚此无据之论也以理而论犹不若卦起于复复也者有无虚实分界之始所由谓为小父母也知用得丧有无终始六字之故全部周易了然矣
　　蛊之先甲后甲见于彖辞防至九五始言先庚后庚以九五一变即为蛊也卦词同则道理宜其同矣周易之书原无一字泛设亦无一爻不可旁通今解防之九五似不知有蛊解蛊之六五似不知有防岂二卦之义原不相通圣人姑漫系之辞乎夫孔子彖传皆所以解文王卦辞者也故文王所有之辞孔子止以一二语解之如乃与类行便是解西南得朋乃终有庆便是解东北丧朋孔子蛊彖曰先甲三日后甲三日终则有始天行也此便是解卦辞中先甲二句凡皆圣人仰观天文知隂阳迭更而不已者为天行之常故遂以天行释之又知万物之化生莫非阳气之流衍则阳之足贵可知而蛊卦之体由一隂进于二隂是隂气进盛之象顾隂必有由始所以有后甲之说乃隂亦必有由终所以有先甲之说今以终字说在始字之前正为其中之阳徳危耳所以惕之使自警也言先甲则未终以前所由以至于甲之先者殆不易也言后甲则既始以后所渐以进于甲之后者葢难量也是此二语全在隂防隂盛处着想因甲之先后适当隂阳交换之始谨始慎防圣人之深情寓焉故于此卦特寓其防况治极而乱乱极而治其初必有由然安得不于始而加之意乎至于隂阳相循皆徃复之恒理有阳又必不可以无隂安得不以天行释之以明常然之义今于蛊卦解为辛丁于防卦解为丁癸比于终始之说天行之义与经文左矣
　　附论日月
　　日月与地形大小约略相等由日月薄蚀而知之也不相等何能相掩以日与月对则日阳而月隂故日则长明而月有晦朔此一隂一阳之义也以日月与地对则日阳而月与地皆隂此阳一隂二竒偶之説也易中卦画阳连隂断正是此义老子曰一生二二生三三生万物阳之一也以其无偶也日之代干而宣化者象之隂何以谓之二卦中隂爻奚为乎断也则以有月与地之两物而成偶也竒斯一偶斯二矣夫日之为阳人所共知居天之中最大者无过此三物悬象着明莫大乎日月域中四大地亦与焉日之大也既为一阳则此外之二大其偶而为一隂无疑也此一阳二隂之三物同处天中而形质大小相等相配故曰三也日月与地变四时而成嵗功所以谓为三生万物观于坤卦以月生明成魄之象为坤象而月魄生明之始又见坤方则地与月为一偶之隂体可知
　　日月与地大小之义
　　日蚀之义月与日同宫同道而日为月掩故必在合朔之时若使月之形或小于日则当日食时必有数分不尽失明者矣月食之义日月对照而日光为地形所隔故必在相望之时然月之食也有至十七八分者则是地之稍大于月而未至于倍也以此推之是地与月所受之明同出于日矣然地之形亦非果大于日与月也一指之小可以障山指近而山逺耳人处地上见地大而见日月小者地近而日月逺也日去人最逺故月又见其大于日
　　见星
　　或谓月食固为地形所隔乃月巳无光而附月之星其明如故何也曰与地逺也因此可知日体之大而月体之近矣葢月食时日体本大地数倍地小于日而又去日最逺月则去地尤逺矣譬若一指可以障山者近也大火之聚离二三尺置方寸之物则墙壁无影小物不足以障大明也日光所照无逺不及月去地犹近星去地最逺地形虽大愈逺则愈小愈逺则极防故不足以障星之明而止可以障月之明也
　　三物隂阳之防
　　月与地同受日光而有其明但月动而地静而清浊之体防有不同凡轻清浮上重浊沈下而清浊兼者中处焉日最清故在上月次清故处中地最浊故沈下日健行故一日一周月次日故不及十三度有竒地浊故静而止也卦有三才位有三等时有三此三道者缺一不可又天地间之生物莫不由三乃始有变化故曰参伍以变或曰既以月与地为一偶之隂又以月为清浊兼者何也曰此亦如卦之三爻有上有下则必有中耳考诸去地之逺近而可见矣然而三爻之义何尝非一隂一阳一竒一偶之合也二爻之在中何尝不与上下两爻近也既居上下之中则兼上之性固为四象兼下之性亦四象也
　　三生万物
　　日月与地合为三大皆隂阳之化气也天包乎外而摄之是一元之合也日月与地动静升降其间皆运行于天气者也是太极之浑沦包括而隂阳流转不息悉涵育于太极之象也三物错杂循转其中而逺近离合之异致则隂阳之交不交也其诸星之可名不可名者皆所以备万物之数也居天之中无有大于此三物者即其升降上下而有春秋冬夏斯万物之生息资之所由谓为三生万物夫一二三固一气之流衍也竒一阳也偶二隂也万物之数不生于太极隂阳而生于三三者隂阳交纽之数是一阳二隂之合也天地絪緼万物化醇此之义也故必日月与地参相得然后始有化育
　　天为一元
　　以地配天以月配日此通论也今置天不论顾以月与地配日而为三葢以干阳之化健行不息而又无体可执无形可窥日月与地包乎其中凡日之所受莫非代干而施凡月与地之所受莫非因干而受是干为一元之合而三物皆居中而宣化者耳后天之干置于西北无为之地非无为也人之可见者有形之隂阳运转而已而所由以运转之者固莫得而见也亦如傀儡之机巧人见其动作有为而线索提挈则皆其不见者也因三物之转运不息始觉天之穆乎无为故置诸后天之西北以象之干彖大明三句言日而不言干言日莫非言干也夫干之大明以日代干既可不言乾坤之得朋以月代坤宜亦可不言坤今谓地与月为一偶之隂又配日而为三物何也以三物处于天中均属有形或代阳而宣化或得阳而生化皆须运转于乾元始有化育所由曰一生二二生三也其在坤卦利贞中特添出牝马二字便是论形便与干之利贞不同以易理论则一为太极二为隂阳三则隂阳之合也以目中可见之隂阳论一即代天之日体二即得阳以宣化之月与地也又一为竒数原无其匹故尊天而逺之日既代天而舒光布化亦其所独有者是亦无匹者也若月与地同受阳气始有化育故两物相同所以为偶偶则同徳之义也所由合月与地而始与日配三大故也又况日南至而天下皆寒万物收藏日北至而天下皆暑万物长养是地上所得之阳莫非日光所布之阳与月之受光于日者同实故以为一偶而遂以为坤卦之象也若使天之中无日则月亦无自以舒其明而地上之生物或几乎息矣故地之有资于日者又必与月等也
　　地不与天对
　　日为纯阳与天同徳故郊之祭也主日而配月是以日代天也或疑干既无配不为孤阳乎曰非也天为一元之合是太极也太极岂有配乎朱子之论鬼神也谓以一气言则至而伸者为神反而归者为鬼夫干阳之升而发降而敛其出入进退于地与月亦若是而已矣故系词曰立天之道曰隂与阳是天气之升降聚散而隂阳悉具也周易贵阳贵其有为焉耳干居六十四卦之首所由谓为大明终始美利天下者也若地道则无成而代有终矣今以周易考之凡六十二卦之阳九莫非乾元之用九故天道之动而施即乾元之亨而利也地道之翕而受即坤元之利而贞此所由顺承而美在其中也当知资生代终仍是乾元之各正性命而已自亨至贞莫非乾元之运而无成之地道但有得丧孔子所由曰乾元用九天下治也坤之有终而仍曰无成代焉而已坎之代干即坤徳之含宏光大而美在其中者也震为潜龙之爻而仍言勿用未尝含之于中耳因三物所施所受之阳皆由干出故以天为一元之合而取象于太极也
　　日体为气
　　日月与地皆有形体而日特有异日者干阳之气结聚而成者也譬若火于薪其火气之结聚未尝无体特自近而视之见其虚而善动知为气耳尝于暮夜见逺山之夜烧仍是凝然不动者耳吾乌知夫日之为日自逺观之见其体之凝然自近视之不且晃晃漾漾游然其善动乎
　　月体为形
　　阳无形也附隂而其形始见故离之为卦遂以附丽为义干言始终无形者考之以时也坤言得丧有形者徴之于体也隂本无神得阳之附丽而始克含灵干之六位时成各正性命坤之含宏光大美在其中此正美利天下顺承代终者也故地之生长收蔵莫非干阳凝聚布散之所为然阳气升降出入于地非可形见故坤着西南东北之防举月之生明成魄者象之夫日之光能舒于地与月者丽于实也阳施之道也地与月能受日光而有其明者葢言得也隂受之道也阳光之舒着地而地为之白着月而月为之明观于晴霁之天匪独地白逺山皆白则地之受光可知观于晦朔之间月之向日者则明背日者则暗则月之受光可见然而阳光之舒丽实则明而丽于虚空则无由自显是月与地皆实而日光则虚故坤遂以得干为得类也观于日食虽当正午而日食之既则全晦如夜葢空蒙之中非无阳光无有实而承受者耳逮及复圆满地皆白则地之实体使然矣吾乌知夫月轮之体不亦水土致然而与地同耶吾乌知夫月轮之生化不亦有人物之可指耶吾乌知夫月轮之视地不犹夫地上之视月轮流行而不息有望晦朔盈虚消长耶夫地之受光与月同月之实体与地同则相资而秉阳之施赞阳之化其皆同也此坤彖取象正足徴其体之皆实所以同为一耦之隂而与日配也
　　婆娑之义
　　淮南子曰月中婆娑者山河影也此最有体贴之语今人谓地上山河影照入月中非也月为隂体原是有形之物则月中当自有山河易曰立地之道曰柔与刚有刚有柔则亦应有高下有髙下则应有山水有山水则日光所照应有明暗其有此婆娑影者当亦月中山河向背水土隐见之象也
　　月中化育
　　月与地同地有人物月亦应有人物何也以其同受阳光故也凡天下含隂有体之物苟得阳光咸能化为生物夫腐草何灵入夏而化萤感阳气故也谷米之小皆能为虫然不生于冬而生于夏阳之为也即以地论当混沌初辟时何尝有人物可言然天气不能不降地气不能不升一升一降徃来其间男女搆精水火相际然后得其浊者化为植物得其灵者化为动物得其秀而最灵者化而为人而形斯兆矣逮于以形育形渐衍渐众所以有人物之繁月与地同则体之所具应亦有至隂存焉其克与天日之阳相结而水火既济想其灵妙当亦如是周易所有之卦何非水火相交之象故遂以坎离既未终之水火者隂阳是也今观蠛蠓蜉蝣蚊防之类皆于盛暑乘湿气而生湿则水气暑则火气此水火既济之妙即男女搆精之防也夫地得阳而变寒暑月得阳而变晦朔地得阳光化育如此谓月之所得为无用者乎如谓地之生育非日之阳徳吾恐无日则万古防防浑如长夜如穷冬动植之类奚所借以有其生乎
　　阳有防盛
　　日食而既昼且见星浑如中夜其星之明则阳光之返而上照者也可知诸星亦具有实体其时月虽掩日而空虚之中其光自在特星月之光借资于太阳皆不能与太阳相敌故昼日则星无可见月之出庚必待三日而一日二日了无可见亦是防阳不能与盛阳相敌
　　月中之
　　月轮之中以十五日为昼十五日为夜其初得日光则地上之下犹日之卯也歴晦朔而日全在上拟于正午上则日入之犹日之酉也及望而日全在下拟于夜子合之则为一昼夜夫月既以地面之月为一日则地面所得之日即当为月轮中之三十时矣葢易地而观月固地面之月而地亦当为月轮中之月与日错行者也地面之日食自月轮视之即当为月轮中之月食地面之月食自月轮视之即当为月轮中之日食第其日食在于正午亦犹地面之日食必在朔月食在于正子亦犹地面之月食必在望也葢月轮以朔为午望为子也地面无正午之月食无正子之日食者背也而月轮有之所谓顺也
　　月轮昼夜长短
　　月轮中上下遇南北极则昼夜相停春秋分之也晦遇南极则昼短晦遇北极则昼长望遇南极则夜短望遇北极则夜长晦朔望则自地而言昼夜短长则月轮中之也
　　月轮寒暑之
　　日之行天一日一周而不及天一度故一昼一夜而为一日月之行天遍周列宿过三十六度有竒而始及于日故必三十日而始为一月地面之春秋冬夏一嵗三百六十日而始周月轮之春秋冬夏即变换于一日而其亦不能齐故月轮有日而无嵗此其所与地异者也冬至而月行南极则寒与地同而不甚然未匝日巳易而北矣夏至而月行北极则暑与地同而不甚然未匝日巳易而南矣冬至而月行北极夏至而月行南极其气皆与暑同较地为近故也然未匝日而易其矣葢月在一月之中一南极一北极故也
　　地与月互观
　　由地视月则唯日与月错行于天地之间由月视地则当以日与地为错行于天地之间者也或曰地未尝动也何由知为错行曰以月之动体形地之静体而觉地之有行焉耳譬若舟行岸移岸非能移也有移之者也
　　地亦有升降
　　三百六十日而一周者日之行最迟者也三十日而一周者月之行次迟者也一日而一周者地之行最速者也以进度取之则迟者速以退度取之则速者迟也夫地未尝行也缘天之日周于地知地之日周于天遂以为行耳其行也亦必三百六十日而南北极始能一周故寒暑分焉或曰地行而人不知者何也曰譬若附骥之蝇日及千里而不自知其逺也又如虮虱在身人虽疾行而虮虱犹以为静也曰独无上下倒侧倾覆之患乎曰海水如是其盛也犹绕地毬而周之而不外也况人物乎但解首之所戴即是天足之所履即是地则固无上无下莫非顺适者矣
　　地形
　　地形正圆周围九万里因人之行地而知之也如人南行至二百五十里而南星髙出一度北星低入一度如北行二百五十里则北星髙出一度南星低入一度夫地之四周皆天也天星三百六十五度而一周矣以是知地形之圆止于九万里也曰地形既圆则四周之人物独无倒侧者乎曰万物俱由天地之气而生则尊天而亲地者理势所必然故首所戴则为上足所履则为下侧岸斜坡若侧立之必至倾覆者未能顺天地之理势也解此则戴天履地周地四围当无不有然矣是刚气之所摄而非可以意度者也朱子亦曰四周之人物俱以首所戴者为上
　　空虚之用
　　天地间最灵最妙大作用俱由虚空而起中庸所谓中朱子所谓虚灵皆是也是即隂阳肇于太极而四象八卦六十四卦无不涵蕴于中之象也葢有器于此若使其中实有所贮即其实者而一一取之取尽则无可取矣若使出之于虚任人取之而曷有穷乎六合之中太虚之体止此三物之升降上下而化化生生无有穷极唯其运之于虚耳术家有洴河当其虚时其用不着迨于既实而其用着矣此虚实相生之理亦可以识空虚之妙用为大难量矣洴河亦作埿河即旬空也
　　空蒙之中宁无日光特虚漠不受故无迹可防承之以物随其大小逺近而明斯着焉此至阳之妙用坤卦所由谓为朋也可知日光惟虚故能与虚同体而日光唯虚又必与实相依故乾元用九见羣龙无首吉者虚之用也所由谓六爻之位皆坤有以干阳健行之性游歴其中然后有六位可名亦如日光附地而昼夜分耳邵子曰天依乎地地依乎天虚实相依之谓也实者得虚者而不迷虚者得实者而有象人心之妙亦然
　　虚灵
　　天地之最灵无如日月耳目得之万物之声色无以自匿非是则终古如长夜矣然而月光所舒皆日光所布是月之灵因日有也月不自有其灵坤卦所由曰先迷也日不能自禁其灵乾卦所由曰大明终始也迨于月受日光又复因时自舒其明坎卦所由曰时用大也夫人之心体本极虚灵而智愚异量圣凡殊轨何也是孤存其灵实未知自用其灵也未知其灵之即虚而具而灵之与虚适相倚也有灵而不知秉灵之施者为何物发灵之用者为何启灵之妙者为何象又安知维心亨以刚中徃有功者为能继干而时用乎譬如火性最灵可以销金可以焚木可以热水可以转物然施诸空虚之中亦止自焚自灭其功不着故空寂之学迄无所成未知其灵而灵之故也负至灵之性卒与草木防顽同归亦甚负天地笃生之意此义自具乾坤阳必附隂是资始之用所由行隂必附阳是资生之象所由着四圣之心昭于易卦而人自不察何欤
　　合朔
　　日月之食定于合朔合朔误则日月食皆讹葢其行虽迟疾不同而二十九日有竒月行过天三十六度有竒乃始一交其交也同度同道是为合朔即此定为月朔过此则月与日渐离矣春秋以来有食于晦者有食于晦前者有食于朔后者皆推歩之误也
　　嵗差
　　邵子元防运世十二万六千九百年而为一元此特凖一嵗所得日月时刻之数而臆为之説耳若依嵗差当二万五千余年而天星一周便为一限尧时冬至日在虚汉太初冬至日在牵牛初今之冬至日在箕二度夫尧至今四千余年太初至今一千八百余年而嵗差若是约而计之是六十余年而经星之东行巳一度矣谁谓经星之不行乎夫起元必于冬至固谓冬至为日行极南之地也今之箕宿适当南极故为冬至所自起若过此一万二千余年则南极最卑之箕宿当必转而居参井至髙之北陆而北陆至髙之参井当必转而居箕宿最卑之南极何由知其然也以虚与牛斗东进而渐髙故也又过此二万五千余年经星东徙巳及一周则箕宿当仍归于南极自来言嵗差而不及经星之行皆误也史书中歴朝分度各各不同此特据史而约其大槩耳或谓日之所行至于极南而星之髙者自高卑者自卑是万古不易者也安得谓卑者易髙而髙者易卑乎曰若是则不可谓之南极而亦不必纪之以宿矣然日月五星之行固未有不经二十八宿者也经其中者勿论其相离最逺者三五度止矣若使宿度之髙卑不易则之既久必有相差至数十度者矣犹得谓冬至之日在某宿度乎凡冬至之日必在极南如不极南则不可为冬至列宿之行各有当冬至之嵗则列宿之行当必各有至卑之时
　　嵗差考
　　唐虞之际冬至日躔虚宿何以知其然在尧典曰日短星昴以正仲冬且冬至日短日入申未昴星见酉初时而在南方午上太阳却在酉方虚属天盘子以天盘子如临地盘酉子加酉则酉必加午卯属天盘酉而冬至见地盘午故冬至太阳躔虚夏至躔星春分在昴秋分在房古者唯以夜半中星考其日度是以容成造厯车区占星是也汉太初仲冬之月日在丑躔牵牛初尧至汉差一宫晋虞喜谓五十年差一度何承天谓百年差一度隋刘焯以七十五年差一度唐一行八十三年差一度大衍推日在牛十三度宋乃以焯七十五年为凖至元十四年丁丑冬至日躔箕十度至元三年丁丑日躔箕八度【此上或落洪武二十几年等字】则尧时日在子汉时日在丑金宋之间日在寅自尧至洪武三千七百余年巳差三宫则尧之后九千余年日反躔午又一万八千余年日反躔子是帝尧之前亦必如此故淳风以古法章蔀纪元分度不齐始为总法一行以朔有四大三小定九服交食之异徐昻以日食有气刻时之差姚舜辅知食甚泛余差数革象谓上古嵗差少后世嵗差多以唐宋到今验之果符其説也古人以三百六十时有余均作二气六为一月然每月朔止得三百五十六个时零三刻有竒而一气则十五日有余故月大曰气盈月小曰亏名为朔虚此谓日月五星亦有亏盈非但指日月晦食为亏盈也









　　周易函书约存卷四
<经部,易类,周易函书约存>
　　钦定四库全书
　　周易函书约存卷五　　　礼部侍郎胡煦撰原卦
　　二用图解
　　干用九　凡三男之卦皆干九之用于坤坤体静则坤为无用而阳爻徃来动荡正干九之大用故遂主动用之干爻而周公于干遂特标用九之防
　　坤用六　凡三女之卦皆坤六之用于干干体静则干为无用而隂爻徃来动荡正坤六之大用故遂主动用之坤爻而周公于坤遂特标用六之防因诸卦隂阳相交俱以动用之爻为主故乾坤二用遂称九六而不称七八七八者静隂静阳九六者动隂动阳也
　　凡一隂一阳之卦不论上下俱以此一隂一阳为动用之主爻
　　一阳之用于坤者六皆干九之用故此等卦不主坤爻而孔子彖辞悉専论干阳之一爻为主因此等卦不主隂爻故彖辞之于隂爻遂无徃来上下之説
　　复此卦専主初阳亨者干之用也凡隂以得阳为美故以得阳为得朋朋也者相资相益之称来之云者谓坤本静体干用其初来一交之因在内卦故遂称来自外而归于内故谓为反天地之运流行不巳原无止息隂极阳生皆由内起今来于内故以为反下曰刚长本此动用之一阳而言谓此一阳将必复盛而临防即在其后也若必待一阳逐爻变去如卦变所列而不知刚长之説是为二阳三阳以至纯干而言则天地之气运皆滞而不灵者矣
　　师此卦専主二阳刚中而应明坎之中阳是干九之大用为此卦之主爻故择此一爻独言其刚而得中应字则兼及六五而言然六五柔而得中仅谓为应明二刚为卦主耳
　　谦此卦専主三阳亨者干之用也天道下济正谓干用其九来于下卦地道上行因三隂相抗不可择一爻为主故据上卦全体而称为地道政以下济之天道为此卦之主爻地道在上若避而违去者然也又缘上居亢位不能与九三相应故但以上行而统论上卦之全体耳
　　豫此卦専主四阳刚应而志行卦有五隂而独举刚爻明四为动用之主也应谓坤初凡两刚两柔皆不相应唯隂阳相资方始得益故遂言应爻此诸卦之通例也凡在中之爻多言志坎离虚中实中之爻也凡在下之爻多言行初四为足爻是也今刚阳居四而应隂居初故以为志行初本震爻而隂爻在焉故以为应震主初阳而今居外卦又与足爻相应故以为行然在四而不得其位故止建侯之利
　　比此卦専主五阳曰下顺从则知以上卦为主矣曰以刚中则知主干九之用于五位矣
　　剥此卦専主上阳然上虽阳爻亢而无位故曰不利有攸徃又曰顺而止之顺字指下卦之坤顺者顺于人也为上卦之主爻言也故下曰止之止之者谓彼顺而我止之也下卦无可主之爻故但据坤卦之全体而言顺上卦之主又处亢极将返之地故但言止二五两隂虽皆得正然非动用之爻故亦不能为此卦主六五至尊犹但曰贯鱼以宫人宠其専主上阳可知
　　此上六卦之彖皆先从干刚説起然后及于应爻则阳爻之为主可知
　　一隂之用于干者六皆坤六之用故此等卦不主干爻而孔子彖辞悉以坤之一柔为主因此等卦不主阳爻故彖辞之于阳爻遂无徃来上下之説
　　姤此卦専主初隂彖曰柔遇刚也为柔而言则主柔可知凡云遇者皆动后之事若静则何得有遇乎周易贵阳而贱隂初六防隂贱而在下今遇此五刚敢与老阳相抗故曰勿用取女又曰不可与长皆为动用之隂爻言也
　　同人此卦専主二隂彖曰柔得位得中而应乎干明此卦六二为坤六之用干之九五尊而得位但为二柔之应主柔可知然止曰应干而不曰应五与谦言地道相似是但举外卦之全体而不及九五之中爻非卦主也下曰文明以健又曰中正而应虽皆兼两体而言然先説文明后説健先説中正后説应皆为主爻在下也
　　履此卦専主三柔彖曰柔履刚也履礼也即礼下于人之礼谓柔下乎刚也观孔子大象所云辨上下定民志则柔之履刚自应是柔之致礼于刚为此柔居下卦之上却能上承外卦之干刚故以为履刚是则履刚云者谓柔居干下而已向来作践履之履谓以干履兑干非动用之爻不能为主孔子彖辞并无此解凡彖词主刚则从刚説起主柔则从柔説起六十四卦莫不如是如姤之柔遇刚同人小畜之柔得位是也此卦主柔故先説柔后説刚
　　小畜此卦専主四柔彖曰柔得位而上下应之曰小畜柔得位而上为句下应之为句葢因此卦乃一柔上进而为主其应爻乃在下卦若上卦同体之二阳如何説得应爻健而巽以下是据两体説全卦之大象非言动用之主也如履之悦而应干剥之顺而止皆论全体之两卦非论主爻也
　　大有此卦専主五柔彖曰柔得尊位大中而上为句下应之为句又曰应乎天而时行皆主六五之一柔是坤六之用于干也所应之干虽居九二非其所主故止论全象而以为应天耳应天之説为柔而言则主柔可知
　　夬此卦一柔在上下临众阳宜可为主然诸卦至上爻皆属本卦垂尽之地此时阳极变隂隂极变阳其爻皆不能自主故因五阳之趋而上进而彖辞遂曰刚决柔也刚五而柔一五刚同徳莫适为主此仍是主柔之説止缘此爻巳在将欲变更之际故但言决柔下随曰柔乘五刚则主柔可知此上六卦之彖皆先从柔爻説起然后及于所应之刚可知其为主柔矣
　　凡二隂二阳之卦三十二阳分居上下二隂分居上下各九卦二阳二隂同居上卦者六卦二阳二隂同居下卦者六卦共三十卦
　　二阳分居之九卦皆干九之用此类卦辞爻辞皆无主隂爻之説
　　震此卦主初四两阳亨者干之用也凡爻在内者彖辞必称来震来云者谓九阳之来用于初也外卦之四亦属阳爻而均以为来者初亦卦之内也凡三爻之卦初为内而三为外故艮阳有辉光之説外之可见者也
　　坎此卦主二五两阳亨者干之用也维心亨以刚中也心与刚皆明九阳用于坤而得其中耳元亨利贞乾坤皆有之乃顾以亨为干用因资始之干重在元亨故用九一节皆止言元之亨坤以成终重在利贞故用六一节但言利永贞而已乾坤而外凡属阳爻多言亨凡属隂爻多言利亨则阳气之初通利则隂形之可积者也
　　艮此卦主三上两阳凡爻居亢位虽属动用之爻皆不能为主如剥阳既亢但据全体称为顺而止耳顺下卦止上卦也此卦两阳偏主下阳故曰动静不失其时静谓艮止动谓中爻互震也下曰其道光明方指居外之两阳而言谓九之用于坤末耳初在内者也末在外者也
　　屯此卦下主初阳上主五阳初五皆动用之刚彖曰刚柔始交者因动用之主爻实为干刚故先言刚其必兼柔而曰始交刚阳之用以柔为体也干阳用九必交于坤隂故因其用而交坤遂言所交之柔又因乾坤以下六十二卦莫非刚柔之交而屯为序始故言始交为此后诸卦之例动乎险中兼两体言也主干爻者多言亨然履之言亨为上干也小畜大有之言亨为下干也
　　颐此卦主上下两阳然上居亢位下又防而未甚中间四隂彼此相抗又无一可主故但合上下两卦取以阳养隂之义是仍主动用之两阳也葢阳外而隂内有畜藏畜聚畜养三义故也此卦非两阳上下则不成为颐故中之四五皆养于上阳上阳成艮之主也非此则不成艮矣中之二三皆养于下阳下阳成震之主也非此则不成震矣
　　解此卦内主二阳外主四阳凡彖辞中如论主爻而兼及旁爻则以主爻在先如兼论应爻则必言应爻之全体而必不専主一爻如但论两体则又必以下卦居先下卦者先成之卦也如剥之顺而止履之悦而应乎干皆先言内后言外也此卦险以动动而免乎险虽兼言两体而内卦居先此之谓也然上下两阳皆干九之用于坤者故能为主于上下两卦卦不言亨为险陷也然观雷雨作草木皆甲拆则亨字之义在其中矣本义利西南之注谓其卦自升来三徃居四入于坤体二居其所而又得中故利于西南平易之地细观此卦彖辞并无徃来上下之説何得亦引卦变此误之误也
　　蒙此卦内主二阳外主上阳坎得中而艮居亢故彖曰险而止先言内而后言外虽云坎卦先成其动而有用动而无用概可知矣干用其九而主阳故言亨
　　小过此卦内主三阳外主四阳彖曰小者过而亨过谓过乎刚阳正由阳九之大用相形而见因主干之用九故言亨是其属意已全在阳爻其曰利贞则亨中事也上曰柔得中下曰刚失位谓二五之得中总以见二刚为主者不得位也
　　蹇此卦下主三阳上主五阳然上阳陷于坎中下阳又居亢悔之位故险在前与见险而止皆论全卦之两体然皆先説险字则是合两阳而计之又以坎阳得中非亢悔可比故下曰徃得中也为坎阳言也其道穷也为艮阳言也然下曰利见大人与乾卦九五同辞是仍独重坎阳与得中之防相类至得中而称为徃得中者此徃字谓用在上卦是言打初成卦时徃来摩荡之妙非卦变也本义曰卦自小过而来阳进则徃居五而得中退则入于艮而不进故其占曰利西南而不利东北谓徃为进犹之可也谓入于艮而不进为退夫不进则不进而已是艮之未尝动也何得谓之入于艮乎且卦辞彖辞并无退字之説今添设之岂易之真理乎得位兼两阳而言若单指五言则固巳谓为得中矣本义以徃而居五与退于艮为利西南不利东北之解似亦当理而不知西南东北首见于坤原指月体而言与乾卦大明终始指日言者相对照葢隂阳之迭运在日月犹之在天地也故曰仰以观于天文自坤而外惟坎之一卦始象以月此先后天二图之妙也此卦上见坎象月之生明必于西南故以西南为利若至于艮则东北丧朋之地故以为不利东北夫人之作事得则利丧则不利自然之势也此卦下见艮象故云不利周易之理上契天文顾以为纳甲而摈之难与言易矣此上九卦两体皆用阳故多先言内卦
　　二隂分居之九卦皆坤六之用此类卦辞彖辞皆无主阳爻之説
　　巽此卦主初四两隂重巽以申命言两体也刚中正字虽指二五然巽乎中正而志行则为柔而言行之为言初四皆足爻也志也者顺阳之志隂以得阳为美也下曰柔皆顺乎刚可知矣又曰是以小亨利有攸徃利见大人皆主柔之辞而顺刚之义在其中矣葢隂之徳顺阳之徳健隂称小阳称大也
　　离此卦主二五两隂二五在内外卦本中正之爻今曰重明以丽乎正又曰柔丽乎中正故亨皆主用六之隂也隂爻而亦曰亨者葢离非离也已用之干也干九既用其亨在隂故卦虽无元而有利贞之亨
　　兑此卦主三上两隂两柔位居亢悔虽属动用之主而却无大用故但以二刚之得中者形之曰刚中而柔外正以见二柔之不中不当位而已
　　鼎此卦下主初柔上主五柔以木巽火先内卦而后外卦据二体言也巽隂初防五隂得正故専主五曰柔进而上行得中而应乎干凡隂皆顺阳故隂虽为主于卦中亦必兼及于应虽隂阳相须之理亦隂柔之性情然耳故坤之一卦必以得阳为得主凡上下两卦皆有动用之主又必以得中得正者为尤重其初防上亢者从之而已若或两爻皆防则上重于下若或两爻皆亢则下重于上若或一防一亢则又酌量其轻重而论之不可不察本义谓卦自巽来隂进居五而下应九二之阳故其占曰元亨不过谓彖辞中有柔进而上行得中而应乎刚之説耳不知此二句止是説打初成卦时摩荡之妙非先有巽卦于此然后能自进而上也况巽已成体安能复动乎当知卦所由成于揲蓍之际自初爻之在下者而始至于三爻而下卦以成过此则为上卦今卦之五正是隂爻故曰柔又在上卦故曰柔进而上谓此为动用之主耳其上卦初末两刚置而不论静体而又相抗非所主也因五柔得中而二刚下应故曰应乎干不知此义指为卦变遗悮后人不少
　　大过此卦内主初隂外主上隂大者过也过者过隂小也便是属意隂爻説二隂之不及了本末弱则専主二隂也刚过而中刚过谓中四爻而中谓二五两爻方据二体而言二隂一防一亢弱而无为故但论两体又复指其得中者言之
　　家人此卦内主二隂外主四隂卦辞曰利女贞便是以隂爻为主彖辞曰女正位乎内见二四之各得其位也二固在内四亦外卦之内也皆坤六之动用于干阳者也其曰男正位乎外因女之正位而相形以见故先言女后言男
　　革此卦内主二隂外主上隂水火相息兼二体论也隂为动用之主故曰二女同居然上隂亢悔而下隂得中故曰巳日乃孚五行之土在中者也地亦在天中是独重二隂为上隂居亢耳
　　中孚此卦内主三柔外主四柔柔在内而刚得中虽据两体论然先曰柔后曰刚便是以柔为主以刚形柔见柔之或防或亢皆不得中耳凡刚非主爻而彖辞及之者非柔之应爻则必其居中者也
　　睽此卦内主三隂外主五隂卦辞曰小事吉小者隂之体便是主柔之义彖辞曰火动而上泽动而下兼两体言也曰二女同居则主柔之辞也泽隂亢悔火隂中正故言悦而丽乎明明为悦之所丽轻重可知矣此与上文先言火后言泽皆主离之辞而所重在火其下曰柔进而上行则専谓六用徃居于五也若谓自离来自中孚来自家人来则未知用三用五体静用动体内用外之説矣
　　二隂同居下卦者三皆干九之用
　　无妄此卦専主初阳刚自外来而为主于内静为主而动为客静为体而动为用今坤体居内干来交之则必其自外者也干来交而用九故遂变而从男是动用之客爻反得为主故曰自外来而为主于内凡动用之爻莫不自外而来故特举此为例如屯言始交此后何卦之爻不从交后得也坤言六二之动此后何卦之爻不从动处占也大约周易之文简而该凡説道理皆是举端以例其余动而健刚中而应兼两体论也然先説动后説健刚中之爻止以为应仍是主内之义若説作自讼而变九自二来而居于初二固内卦也乌得称外且六十二卦之彖究无以二称外之理
　　讼此卦専主二阳上刚下险险而健皆论两体也然先説险后説健则主坎可知又曰刚来而得中刚谓阳来谓内卦得中谓居二此正説动用为主之妙利见大人方指干五言应也若説卦变自遯来为刚来居二而当下卦之中有有孚而见窒能惧而得中之象吾诚不知遯之一卦比于讼卦有何道理可以相渉必欲自彼而来何也且离却遯卦遂使讼之一卦竟无道理可分晰耶故注释卦义者必须熟玩彖辞始得
　　遯此卦専主三阳三居亢悔之位然与九五同徳故遂言九五之有应当位者兼三而言也与时行者遯卦之本义也小利贞浸而长则为动用之九三通盘打算以见当遯之实也与临卦刚浸而长同义
　　二阳同居下卦者三皆坤六之用
　　升此卦本主初隂乃下隂卑防又当勿用之爻幸与上坤同徳故曰柔以时升若必将进而上者然也如以上坤为所升之柔坤固巳上矣尚有何升可言何时可言也先説巽后説顺主巽可知刚中而应谓刚中而有应因巽隂初微故合刚中之二爻而统谓为巽见初隂之得力在同体之二也用见大人及南征之説皆谓初隂得助于二而挟以上也凡初末两爻虽为卦主一防一亢皆无可称故多论两体唯离坎不然隂阳得中故耳若谓卦自解来柔上居四全不解爻中动用之故矣且彖辞固曰柔以时升矣且问此爻毕竟的在何时升于此位时字原説后来之事若巳成之爻则无待于时矣
　　明夷此卦専主二隂明入地中与内文明而外柔顺皆论两体不言得中之下隂大明宜升于天不宜入地是大段差别故曰晦其明
　　临此卦専主三隂彖曰刚浸而长为兑之上隂虑也与遯之浸长相似见此六三本为卦主乃独近二阳遭其凌侮下曰八月有凶则为此陵隂之阳将亦必有受侮之时故曰消不久也凡皆为此动用之三隂通盘打算不识从前率称隂为小人何也天地之气流行天地间原无止息周而复始故虽极遐之地亦必有气运轮到之防因即临遯两卦特发气运周流之防葢卦爻之气运与天地之气运相同亦应周流不止所以文王之卦孔子之彖俱向动用处説道理此卦唯据复卦而论方合易理若认作卦变则彼卦变来者既属死卦而此卦所变之爻亦竟无变动之时何不于临遯两卦细心讲求
　　二隂同居上卦者三皆干九之用
　　大壮此卦専主四阳大者壮也谓震四之阳挟刚健之势而上进以四为动用之爻也刚以动兼两体言则能壮之故与升卦得力于刚中相似
　　需此卦専主五阳险在前刚健而不防据两体言也然先説险在前者动用之主在上卦也位乎天位以正中也则専指用五之干九而言卦主也利渉大川徃有功论两体也
　　大畜此卦専主上阳刚健笃实辉光为内体之刚实而上阳且光辉于一卦之外是兼内体而论用爻也凡卦皆内体而外用内性而外情者也刚上而尚贤自下之尊奉上九而言止健自上九之视下而言皆为卦主在上也然亢悔之爻不能为主故下又曰利渉大川应乎天也据乾卦之全象而但以为应皆主上爻之义若谓卦变自需而来九自五而上便为得解即谓自大壮四爻而上奚不可者凡皆未明刚上之説原是发明干阳之动用隂阳摩荡之妙也
　　二阳同居上卦者三皆坤六之用
　　观此卦専主四隂大观在上虽谓刚大之阳在诸隂之上然巽之初隂正在二阳之下则是大观在上正为动用之四隂在下耳中正以观天下虽若専説阳爻然干为天天之下正为巽隂与天相接而适处其下仍是専主巽隂故曰下观而化近故也凡隂皆以得阳为美而比尤愈于应故屯之六二解之六三皆从比阳处説道理
　　晋此卦専主五隂明出地上主上卦之辞也顺而丽乎大明论两体也柔进而上行専指五隂是坤六之动用于干中者若谓变自观来为六四之柔进而上行以至于五吾诚不知观卦之四又从何来此卦之五又将何徃此一爻之善动固如此矣夫何不并其善变者而注之
　　萃此卦専主上隂顺而悦刚中而应皆论两体也兑隂亢悔故不能为主而主上卦其先言顺而悦者上隂与下卦同徳故也其曰刚中而应则主上卦之辞也
　　三阳三隂分居上下两卦者十八其上下卦莫不各具乾坤之体故汉儒注释周易多言泰否两象当是周易初传止有体用之説传之既久遗却体用之义遂于泰否卦中爻之上下説作卦变此不可不察也
　　三隂三阳分居上下两卦下用阳而上用隂者九益此卦下主初阳上主四隂故孔子彖辞全从初四两爻説来徃道理以其为动用之主也损上益下谓上体之干用去初九而下体之坤増此初九也坤为民隂以得阳为美今坤体而忽得此阳故以为民悦自上谓自上卦来下下谓来于下卦之初最卑之地仍是损上益下之义第言卦体之有无虚实则以为损益自民悦而言则以为自上下下耳君本上民本下也中正有庆木道乃行益动而巽皆言两体也天施即损上自上之説地生即益下民悦下下之义上卦本干体干主施化干体而用去其一故以为天施下卦本坤体阳为生机坤体而忽见此生机故以为地生此卦据象而论有似乎自否卦变来故汉儒于三隂三阳之卦悉以为自泰否而变不知圣人卦爻原与天运脗合全是描写气运流行之妙夫天地之生育有不自天地相交而出者乎但天运主施流行而不息地体正位一定而有常今益卦用爻正当天地初交之爻而天地之化生又莫不自下而上故于益卦説打初成卦时用九用六相与摩荡之妙发明天地动用之机由初而起然止説阳之自上而下不云隂之自下而上者阳有为隂无为隂以从阳为义无成代终者也故不主四而専主初若损卦之阳既亢则不主上而主三此又轻重之权衡也汉儒不察误认为卦变云耳但知卦爻之动用流行与天运相同则周易思过半矣
　　涣此卦下主二阳上主四隂刚来而不穷谓来于下卦即天之下交于地明干用九于二而成坎也柔得位乎外而上同以隂居四为得位上同谓交干明坤用六于四而成巽也皆从动用之爻言彼此相交之妙也交之为言原因上下卦各成一体故于两体之动用各説徃来相交之妙今谓自渐变来以九三而下于九二为九来居二而得中六徃居三得九之位而上同于四夫下卦而既为一体今谓自为变易全不知隂阳相交有体静用动之妙矣总由不知圣人设立重卦原因天地各正其位而天地之化育非不交所能生故于三隂三阳之卦有乾坤二体者多以徃来上下言之即在本体亦必分内外动静而言之总欲使人观其动用之两爻以着其相交之防必无既已成体之卦犹可以上下互易者也学易者须细玩之
　　渐此卦内主三阳外主四隂以此两爻为动用之主爻其干体居上坤体居下与益涣同也三阳四隂动用之两爻既已相接而坤体之三隂独进而居外卦之四有女子外出之象故曰女归吉进得位即女归之义虽兼两用而言却重在隂爻为主葢隂以从阳为义今外出而上同于干仍居四隂之位有巽顺之道故以为吉益涣两卦皆説阳爻不及隂爻者阳得位而得中故也此卦之爻亦属隂阳来徃之交専论隂而不及阳者三阳虽云得位然居亢悔之地是几几不能自主者也故止论隂爻而取女归之吉耳刚得中指五而言是因得位之四隂推言进而得位之故非主爻也止而巽又兼两体言
　　噬嗑此卦下主初阳上主五隂颐卦上下两阳一微一亢不能为主故但以两阳包隂有以阳畜隂之义故取养义而命之为颐仍然主阳之动用也此卦象颐中多一阳而此一阳又非卦主故曰颐中有物指三隂言也其曰刚柔分动而明雷电合而章皆兼二体而言也柔得中而上行主离之中隂为坤六之大用也下阳亦动用之爻乃不之及者微也若谓本自益卦六四之柔上行至五而得其中是以上卦本有之爻而谓为上行并不知自下卦而上者之为上矣亦并不知两卦相交乾坤两用之妙矣
　　未济此卦下主二阳上主五隂刚柔皆中而独言柔得中者凡卦内卑而外尊五爻又为君位今隂爻得之故以为柔得中小狐汔济未出中也指坎陷而言为下卦动用之阳爻防于隂中故不能如五之得位见畜于二阳也虽不当位刚柔应也兼二阳五隂而言也
　　旅此卦内主三阳外主五隂是干五之来用于坤三而坤三之徃用于干五也小亨谓隂此亦独主上进之五隂也以阳爻下交坤三而居亢位故不能为主而専主五隂柔得中乎外谓坤六之用进而居五而顺乎刚谓与下卦之用爻合而成巽也据上卦之体而论刚外而柔内亦隂爻从阳顺刚之义止而丽乎明则兼两体论也
　　随此卦内主初阳外主上隂下刚而上柔彖曰刚来而下柔内卦为来初为最下之位刚来谓阳来居初兑为柔卦为隂在上也兑柔在上而刚阳居初故以为下柔此明指上下动用之两爻而言动而悦则言全卦之两体也若谓自困变来九二下而居初是以初隂之进乎二者为下柔全未知外为柔卦兑主隂爻之义矣且卦有两体然后能相交而成卦况本卦上体干而下体坤又实有天上地下之象今以刚来下柔専论内卦置去外卦非乾坤摩荡二用相交之防又曰自噬嗑变来则九来居五是以噬嗑上爻之九刚来于五位而五位之隂爻移而居上则置去用爻且兼置内卦不论全非彖传之防夫世之学易者莫不知震刚而兑柔今以离兑中之刚爻乃谓为刚圣人之十翼俱在有此説乎否乎又曰自未济来者兼此二变皆刚来随柔之义此仍执前两变之説合而言之信若此言则是两刚同来而下两柔以此解易紊乱圣经矣夫卦爻之变啓蒙固列为图矣揆于本卦全无道理相关及其解释彖辞有一卦之变不可通者又别出他卦之变或二或三以补説其义岂十翼之防乎夫圣人翼何妙不备岂其犹有卦变之説藏而不露待后人补缀乎今以卦变释彖其误甚矣彖传既误则全易之理何有不误者也
　　困此卦内主二阳外主上隂彖辞曰刚揜也専为二阳言也外柔居亢极之位不能为主可为主者当在二刚乃据两体论则外揜于兑柔据本卦论则内揜于初三两柔本义曰坎刚为兑柔所揜九二为二隂所揜固当矣四五为上六所揜此句亦当葢上柔为动用之爻因居亢悔之位不能为主然于本卦亦能有用故也下曰以刚中也见虽为所揜却能刚而得中故有大人之吉险以悦则据两体论也凡卦之爻皆以象告故孔子之彖先言动用之主爻若动用之爻适居初亢之位则或弃或取者有之其次亦必据两体兼动用而言全卦之理此彖辞之通例若非主爻必无特举而言者其有特举而言者两用皆处微亢之位而刚爻柔爻适得其中则又从而幸之葢二五又一卦之主故五位特谓为君爻此又彖辞之变例也
　　咸此卦内主三刚外主上柔柔上谓兑柔动用居于上卦之上刚下谓艮刚动用居于下卦而又在兑卦下也因此卦刚柔二用俱在末爻彼此相应故曰二气感应以相与又因下用刚而上用柔故曰止而悦男下女虽兼两体论又若専主阳爻何也以上隂居于亢位不能自主其阳刚之来于三者与天道下济同义况阳徳有为与隂不同所以有取女之説専言刚用耳若谓咸自旅来柔上居六刚下居五竟置艮刚不论然则取女之説竟为旅之上九言乎
　　三隂三阳分居上下两卦下用隂而上用阳者九恒此卦内主初柔外主四刚刚上谓震之初刚居于上卦是干九之用于坤柔下谓巽之一隂居下卦之下是坤六之用于干皆兼上下两卦相交动用之爻以説道理故用而字贯之若説恒自丰来刚上居二柔下居初是全从下巽之一柔迁就卦变之説并不察雷风相与巽而动刚柔皆应皆必合上下两卦称説道理矣且孤隂不生独阳不长有妇而无夫何以能恒其曰刚柔皆应用一皆字虽兼上下六爻而言然必以初隂四阳为主动用之刚柔原相应也圣人设立重卦便是天上地下男外女内之义若其不交必无化育故三隂三阳似泰似否之卦孔子彖辞多从上下两易以説用九用六道理此正可见天地之交也其余诸卦则専就三画之卦而説用九用六道理葢卦爻各有隂阳非阳用其九来交隂则隂用其六来交阳此亦莫非隂阳之交也
　　丰此卦内主二隂外主四阳明以动兼二体言干九之用于四居震卦初微之地又不得位而坤隂之用于二者居中而又得位故二隂虽属柔爻亦弃震阳而専主之其卦辞彖辞皆以日喻主内卦之义也日而曰中亦即二隂得中之义其爻中率以见斗见沬为之説以日象在下而上见雷风与兑象也言月亦为兑也
　　归妹此卦内主三隂外主四阳渐之女归此之归妹其动用为主之隂阳二爻俱在三四相比内外相接之际渐以男下女阳刚在下而主动故以进为义若今之娶妇而亲迎者然也归妹以内隂下外阳若今之嫁女而外属者然也阳性上趋今居外卦隂性静止又在亢极退止之位故曰柔乘刚无攸利凡利之为言谓益我也女而外嫁何益我之有阳方始而隂巳终妇人谓嫁曰归归者女之终事也若妇人得此甚属不利谓隂终也此卦象泰本为天地相交之卦今曰天地不交者葢坤以一爻下干以一爻上虽有隂阳相交之象然因既交之后而彼此互动久将必至于否故云然耳悦以动言二体也位不当指两用而言谓隂来于三阳徃于四也
　　井此卦内主下柔外主五刚本义以刚中指二五两爻非也巽乎水而上水兼言二体巽乎水谓巽之初隂入居水下也内外卦皆有用爻而巽隂又为内主原有下入之义故先言内卦上水云者亦主五爻之义葢坎以中阳之流动者为水其上下两隂则堤岸也此卦初隂为坤六之用五阳为干九之用皆能为主特初隂甚防五独居尊得中而得位故曰乃以刚中明主干九之用于五耳
　　既济此卦内主二隂外主五阳刚柔正而位当谓九刚之用于五六柔之用于二皆得正而当位也非兼六爻言也柔得中虽若専主下卦特为初吉言耳终止道穷刚阳既陷于外应爻柔而无力仍主动用之五爻也
　　节此卦内主三柔外主五刚刚柔分谓坤六之柔分居于三干九之刚分居于五三不中而五中故曰刚得中悦以行险言二体也当位以节中正以通则専主动用之五也六处亢悔无位之地又是隂爻故不能为主九居五位又中而且正故独重九五一爻
　　蛊此卦内主初柔外主上刚刚上而柔下刚上谓艮之一刚乃干九之用于外末者柔下谓巽之一柔乃坤六之用于内初者谓艮为刚巽为柔未尝不是毕竟艮之刚用在上而巽之柔用在下故云然耳巽而止言两体也凡彖辞之例必先言二用之爻然后合两体而论此不易者也下曰先甲后甲终则有始可知周易卦爻皆所以象天地之气运隂阳流行而不息莫非先天图中循环活泼之妙安有一卦可以体拘摘某卦之某爻为此卦之变爻乎审若是是将诸卦之爻竟看作死的竟是一定而不可移的是并不知天行二字之妙矣予尝谓周易六十四卦皆是先天皆是活泼泼的今观揲蓍求卦所得诸数止有隂阳太少之理耳圣人因隂阳太少而拟为重交单拆之象此岂可以形体拘乎兹曰终则有始终谓上为一卦之终仍主艮上之用九而言始谓初为一卦之始仍主巽下之用六而言必曰终则有始者明干爻之亢不能为主阳极隂生将必有变易之故以天行二字明之因以见卦爻迁流隂阳徃复原非一成之定体可拘故谓为终则有始以见艮上之阳虽属动用而却不能为主者职是故也又以见阳极则隂生此蛊所由为多事之卦也若谓自贲变来初上二下离初非动用之爻而亦以为动则不知艮上之刚为外卦主矣谓自井变来五上上下坎隂非动用之爻而亦以为动则不知巽下之柔为内卦之主矣谓自既济变来兼此二变以上卦之刚柔自相易下卦之刚柔自相易不唯无用之爻强以为用非周易之理并不知圣人设立重卦原是因上天下地中间之气运无日不流行于天地之间故合两卦以象之以观其相交之理其间有两隂为主两阳为主及隂阳分居于上下而实不相应者故于每三画之卦亦必各立用爻以为此系用九之交于坤者此系用六之交于干者无非发明隂阳徃复相交相际之理而已如不知干用用于坤坤用用于干莫非隂阳相交之理未见其为解易者也
　　贲此卦内主二柔外主上刚柔来而文刚论下卦也刚谓内卦为干体柔谓二隂原出坤六今用于干中而成明照之离也分刚上而文柔论外卦也柔谓外卦为坤体刚谓上阳原出干九今用于坤上而成光辉之艮也六十四卦之用从无言及体卦者今文柔文刚兼两体而言正以动用之爻必交于体也亨也者干之用也干之用来故为干之亨干之用去亦莫非干之亨也故离卦亦言亨若谓自损变来柔自三来而文二刚自二上而文三则不知离之一卦本为干体其内隂则坤六之用也既以为刚上文三则并不知艮刚为动用之爻而置外卦于不问矣离却上下相交之理而専执内卦以言来固非以兑二不用之爻而视为动用亦谬以坤隂用六之爻而执为自兑亦误也谓自既济来者柔自上来而文五刚自五上而文上则不知艮之一卦本为坤体其上阳则干六之用也既以为柔自上来而文五则并不知离柔为动用之主爻而置内卦于不问矣离却圣人重卦之妙而専执外卦以言上固非以坎上不用之爻而视为动用亦谬以干阳用九之爻而执为自坎亦误也果知六十四卦莫非用九用六所成则用九用六两节必不至为勦袭浮窃之异解而诸卦之彖辞必不至牵扯絶不相闗之卦絶无道理之徃来而解释彖传矣
　　损此卦内主三隂外主上阳损下谓下卦之干已用去在上之一九也益上谓干用其九于坤体之上而坤得静受此阳隂以得阳为美故称益也此兑隂艮阳均在亢位而隂爻又当从阳故曰其道上行主阳言耳卦中动用之爻本为干之九三故在六三爻中曰三人行则损一人谓本为三干而今止剩二干也一人行则得其友谓干三徃居于坤上而仍有六三之下而应也坤以干为朋故干以坤为友况卦中相对之爻未有不隂阳相得可为相应者也干而用去则其体虚而为离故予以离为干之躯殻而中虚之体化为隂爻隂静则莫能为用矣今之损三犹之乎虚耳故専主上刚以为用
　　三隂在下三阳在上者一
　　否此未交之乾坤也其曰干主五坤主二者以隂阳得中而各正其位耳其为九六皆未尝用也今谓自渐卦而来九徃居四六来居三然考之卦体虽有大徃小来之名大徃谓干外小来谓坤内耳亦何处见得有渐卦之爻为其徃来也况天地不交曰否其时并未有用所云徃来止如复位之説安得竟执为卦变且天地为二用之本体谓六十二卦由天地二用来在乾坤两卦中业已特标其用今谓否自渐来则是六子之卦尚能为用变出乾坤是子孙亦可以生父母不大悖乎
　　三阳在下三隂在上者一
　　泰此全用之乾坤也天体在上其用必下其全用也则必全下坤体在下其用必上其全用也则必全上故曰天地交泰其曰小徃大来者谓小者位卑在下今徃而上故曰小徃大者位尊在上今来而下故曰大来因两体全用而上者下下者上不可指定一爻以为其用故止以大小二体言其徃来而已其曰内阳外隂内健外顺皆天地相交二用徃来之妙诸卦之彖皆言刚柔悉据用九用六两爻而言泰否二卦则言大小论天地之全体阳大隂小故也乾坤者二用之大原爻爻皆能有用故不能指定一爻止据全体之徃来而称为大小耳且否之一卦天上地下各安其位所以谓为不交虽有来徃字様亦止云各复其位安得摘渐卦三四两爻称为用爻耶泰之一卦天本在上而今全来于坤位地本在下而今全徃于干位是全体俱用之卦故卦辞以为小徃大来而彖辞亦称为天地交既为天地交则非一爻之交可知今谓自归妹变来六徃居四九来居三是未明乾坤之交体而止择一爻以为用矣若使此卦仅三四为用然则初九九二之干其位为本来在下者乎六五上六之坤其位为本来在上者乎系辞曰天地定位夫天地之位不定而妄论徃来之故当乎否乎或曰六十四卦除乾坤泰否而外凡有诸子之卦固皆乾坤之交今以天地定位之理论之如姤同人履及升明夷临之类又如大壮需大畜及豫比剥之类不尽皆天体上而地体下也乃今以定位而言用爻何也曰诸卦俱以乾坤为体非必天体在上始为天体地体在下始为地体也但观用爻所到之卦便为体卦耳其曰天地定位正言二用所自出其下曰摩荡乃直言二用之所由行也故汉儒之卦变皆论否泰卦变之説虽非而用爻之体则不能离天地两象故余以为犹未尽失圣人之防大约周易六十四卦除乾坤为大父母为二用所自出此外则否之一卦天地各安其位则全体不用无爻可择泰之一卦坤体上徃而交干干体下来而交坤则全体俱用亦断不可择一爻以为用其余诸卦有择一爻以为之用者则必与乾坤相配者也若使上下卦各有一用其上下卦各有不用之二爻则体卦也因其静而无为又属两爻同徳而相抗不能为主故圣人之彖辞全指动用之一爻而言其有本为用爻乃置而不言顾必择二五得中之爻以为之説必此卦之用居于亢极无用之地如萃之上爻是也即有兼上下卦而言者必上下卦体与上下卦徳皆有可称而此卦之两用爻势均力敌亦皆有可称也如动而悦动乎险中顺而丽乎大明之类是也必无用爻之外复择两同之一爻而为用者则圣人之独重用爻益可知矣夫两同之静爻颇有得位得中者矣乃圣人不以为用以此卦三爻之本体原极纯净迨阳而叅之以外来之隂隂而叅之以外来之阳而形体既变性情亦随而变矣如烹饪然杂以椒盐而甘苦易其滋味矣如画然杂以彯彩而青赤易其华色矣此皆以叅入者为主而本然者不得为主也故两爻虽同必主外来动用之一爻而性情斯定所由阳来而称男隂来而称女其现在之两爻皆不论也如不知圣人系翼全向动用处説道理则诸卦之彖不能明了而全易之理晦矣故用九用六两节予既改正于乾坤两卦之中而又有二用图解以发明诸卦之彖苟知此矣其庶有真易存乎
　　此上六十四卦凡云主初阳四阳者必震也凡云主二阳五阳者必坎也凡云主三阳上阳者必艮也凡云主初隂四隂者必巽也凡云主二隂五隂者必离也凡云主三隂上隂者必兑也可知孔子彖传皆发用九用六之妙也
　　观象并二用余解
　　徃来内外认为卦变误也卦综之説一覆即至便以为来抑又非矣葢卦爻之生以一为初渐徃而至于六始定一卦之体第此六爻所具精妙实难骤测不得不以徃来内外上下进退八字示人以观象之法使人逐爻分别察其动用之主在于何爻又复考其时位别其动静察其贞悔又复连初与二二与三三与四以观其比与乘承之妙又复合初与四二与五三与上以观其感通应援之机又复合内外两卦以观其摩荡之妙如木防火木上水是也又复择其中主爻以上下五爻比而合之以察其逆顺向背之情如比至上而无首遯至上而肥遯是也又复顚倒上下以观其始终及相反之义即来氏所认为卦综者也又复推详二五审察隂阳以观其中正何如中则以为当位不中则不当位是也又复连二三四为一卦连三四五为一卦以观其中互何如如泰五言归妹是也又复考诸伏卦以察其隠见之几如防之取庚在离而言坎是也凡皆观象之法也然则圣人序卦务将屯与蒙需与讼悉比其类而合之非欲示人以观象之法何待如是之琐琐哉今必借证于相反之卦使知本卦各有性情一较量而得其真矣如泰与否损与益临与观坎与离既与未皆较然者也【煦】故曰伏卦形之相反者也覆卦义之相反者也伏以徴时隠见于后先更迭相代之义也覆以徴事别异乎吉凶顺逆相反之故也如有阳必有隂有上必有下有治必有乱有显必有隠有正必有反是也徃来内外上下进退无非示人观象之法止欲不迷于动用之主爻耳易中除纯阳纯隂之乾坤为大父母乃诸卦受生之体余卦之隂阳或多或少或上或下别之止有三等有一隂一阳者有二隂二阳者有三隂三阳而无四隂四阳五隂五阳者为一隂一阳二隂二阳有以该之也凡立卦命名各有主爻皆据乾坤为体而独异之爻即分男女即此便为用爻便为此卦之主此一君二民之义如师同人之二比大有之五是也然卦有内外便当有内外两主爻如坎离之二五既未济之二五是也至于二隂二阳观象之法则有二焉如二阳爻分居上下而各得其位则每一阳爻皆能统二隂爻如屯之初五蒙之二上是也如一得位一不得位则以得位者为主如六之居二九之居五是也其必以得中为得位者葢初为勿用之爻末为过时穷极之爻而在中之力不同于初末故也葢两端皆不能举中惟中为能周于两端逹于四旁今有百斤之木于此令于一端举之虽万斤之力不胜矣若于其中挟之则百斤之力可耳卦爻贵中其势其力与邉旁殊也况大化由中而出是即周易之大原乎尧之执中舜之用中孔子之时中均非无见于此也其二隂分居上下或一隂一阳分居上下者皆然此一观法也如使二阳爻同居或上或下之一卦则必有三隂爻同居一卦顾此三隂势均力敌矣而二阳彼此相抗亦莫适为主则又以二阳所挟之一隂或初或中或末而为之主如晋卦柔进而上行是也其二隂爻同居一卦亦然如无妄刚自外来而为主于内是也此又一观法也至于三隂三阳除泰与否为交不交之两象此外则皆以乾坤二象比之必有上下变动之一爻亦遂各为其主于上下两卦中如损之三上益之初四是也因乾坤两卦为大父母凡其徃来上下非阳来交坤则隂徃交干故予遂以乾坤谓为体卦葢静为体而动为用必有乾坤之体先立于此然后有隂阳之爻自外来交而为之用也故体卦之义不可不知而交字生字索字之义愈不可不详观于屯为序卦之首便曰刚柔始交则六十二卦何一非乾坤之体徃来交索者乎夫汉儒卦变之説似泰者谓从泰来似否者谓从否来其初亦观象之法以泰否两象虽分交与不交而乾坤两体固自判然迨于乾坤两体稍有变动一隂下交于干则必一阳上交于坤一阳下交于坤则必一隂上交于干安得不有徃来上下之分汉儒不知为乾坤之交而认为泰否之变则巳得其似而失其真然犹未离乾坤之二体至虞仲翔不必三隂三阳亦以为某卦自某卦来矣传之既久愈失其真卦变之作既繁观象之法乃由之而晦谁复计乾坤二体之为父母为二用所自出哉不知乾坤为大父母不知用由体出则彖辞所言或指证其徃来或分别其内外或调定其上下进退用以审择主爻而示人以观象之法者率皆茫然无据矣所以特立体用图以明之图载卷首
　　又按谓贲自泰来未尝不是葢此是观象之法説在最初成卦时言干用其九徃交于上坤用其六来交于二耳既有干之上交坤之下交则直谓其先为泰谁得而非之不知此之来徃非如两邻彼此来徃也缘泰之一卦本具乾坤二体而乾坤二体不越隂阳所以云然特不可硬排为卦变若使离了坤体何由知为阳之徃若使离了干体何由知为隂之来此所由谓乾坤为大父母也伏羲文王周公孔子本止一易乃固分别观之几于絶不相闗则未知全部周易六十四卦合在一处止成得伏羲一个先天大圆图则未知文周孔子俱是解説先天圆图而此先天一图不过乾坤两象又实皆流行而必非对待者也文周孔子累辞而不尽者无非发明图中生卦之由含蕴之妙葢周易有画之乾坤是乾坤之象而易所发明则真干真坤活泼之理也六子之所形见皆乾坤相交变动之象无有一卦不生于乾坤则必无一卦不具乾坤之体如但认乾坤为六画之卦岂知乾坤六画皆非实有乎试问揲蓍求卦之始亦有形象从太极中可取而出之乎试问蓍数中所拟为太阳太隂少阳少隂者果有象乎亦无象乎岂知周易徃来上下俱説在气机方动之初非论形体既成之后乎顾见出而伏入其形本不相假然必合伏而言之以伏为见之所自来而伏又为见之所由徃也是皆隂阳之义也亦如论爻必兼时位时出于干之流行不息位定于坤之一定不移凡皆隂阳相须之义易之为言本以变动不居为义离却隂阳又何能相循而不已哉文周孔子所系之辞皆本先天一图而起离却羲图又何能解三圣系辞之防当知孔子彖辞止説卦象之初成而非説卦体之巳定也谓诸卦之成俱生于乾坤止是天地絪緼万物化醇之説凡皆周易至理显晦攸闗故不惮反覆言之















　　周易函书约存卷五
　　钦定四库全书
　　周易函书约存卷六　　　礼部侍郎胡煦撰原古【蓍法】
　　启蒙蓍法
　　古者筮卜并传今卜之法汉已失传独有易卦相沿至今世之占者率用火珠林以钱代蓍则筮法之不至沦灭亦已幸矣乃先儒流传或有传授或不尽有传授如虞仲翔伊川先生往往各出已见不能与圣人立卦畵图之法相符则法存而犹之乎失也幸頼朱子考订特详于启蒙揆诸圣人传易之心罔有不合亟收之以俟于其后无使至如韶濩夏武龟卜云和同致慨于沦亡亦不幸之幸矣
　　大衍之数五十其用四十有九
　　煦按赵彦肃以四十九未分时象太极朱子以除一象太极然自有周易以来率无象太极之法以太极非形所可象也伏羲之图象以虚中夫虚中亦何象可言太极而果可象也孔子既有象二象三象四象闰之说何独于太极而遗之其必不可象也审矣详见系传何以止用四十九也煦按既曰用四十九则其一不用可知矣夫一用一不用固一动一静一阴一阳之象也周易卦爻无阴阳并用之理故三男皆干用于坤三女皆坤用于干此即用九则不用六用六则不用九之象周易彖辞凡言往来上下内外进退莫不如是今既曰其用四十有九则一之不用可知是用与不用已具阴阳动静之义然必用四十九者葢因卦止于八各得六爻六爻共得四十八爻第此八卦之六爻若非九六二用必不能自成卦体故于六八之外増此一爻明九六二用原非本卦所有均系自外用来者无妄之词曰刚自外来而为主于内便是为用九而言
　　分而为二以象两挂一以象三揲之以四以象四时归竒于扐以象闰
　　启蒙曰挂者悬于小指之间揲者以大指食指间而别之竒谓余数扐者扐于中三指之两间也蓍凡四十有九信手中分各置一手以象两仪而挂右手一防于左手小指之间以象三才遂以四揲左手之防以象四时而归其余数于左手第四指间以象闰又以四揲右手之防而再归其余于左手第三指间以象再闰五嵗之象挂一一也揲左二也扐左三也揲右四也扐右五也是谓一变其卦扐之数不五即九【煦】按五嵗再闰止重再闰二字五嵗不必象也且圣人之言止有分二挂一揲四归竒四种因欲探讨隂阳太少四象之秘故以四种之象象之与揲四同义五嵗原无可象故不必象必谓五嵗可象则分二揲四之说置于何地而后挂者谓一变既毕二变三变皆须挂也





　　朱子曰竒者三偶者一言初变之竒有三状偶止一状也左三则右一左一则右三左二则右二左四则右四去挂一计之则五为四而竒九为八而偶潜老曰此三统大衍所谓易三微而成著也
　　启蒙曰一变之后除前余数复合其见存之防或四十或四十四分挂扐归如前法是谓再变其挂扐者不四即八



　　再变三变左二则右一左一则右二左三则右四左四则右三合挂一计之则三者为四而成竒七者为八而成偶初挂则除而三合挂已寓损益盈虚启蒙曰再变之后除前两次余数复合其见存之防或四十或三十六或三十二分挂扐归如前法是谓三变其挂扐者如再变例三变余防与二变同三变既毕乃合一二变视挂扐之竒偶以分所遇阴阳之老少是为一爻
　　玉斋胡氏曰挂扐四五为竒九八为偶三竒为老阳遇老阳者其爻为○所谓重也二竒一偶为少阴遇少阴者其爻为所谓折也二偶一竒为少阳遇少阳者其爻为一所谓单也三偶为老阴遇老阴者其爻为乂所谓交也【煦】按四五为竒者四五生数也八九为偶者八九成数也此即生数为阳成数为阴也先儒以老阳之口为方形非也少阳之画一少而老矣则以少阳之一交其两端而圆之以象其无始终无间断也其象宜○











　　防数以四五为竒八九为偶初变有五有九而五去挂仍四也九去挂仍八也竒用其全故四即以一为体以三为用偶用其半故八仅存四以二为体以二为用郭维曰一行以三少为竒三多为偶最明
　　煦按揲蓍之防皆在用边故曰其用四十有九今曰四以一为体非也此处安得有体数也葢止是合四为一合八为二而论之是谓此一揲之一数便含有四象耳仍是揲四之义详论于后

　　十八变防六十四状图
　　朱子曰六十四者挂扐全数也皆四十九蓍为之也每三变各合八卦止庵分合图之详矣兹槩其为六十四状以符六十四卦云耳




















　　煦按此上十二象每一格中各有三象即三变而成一爻者也其每格在下之一象连○皆五数即初变连挂一之数也然此五数止论四数除挂一之数而论也因四十八数之外原有一动用之竒数同行于四十八爻之中故圣人据爻数而除之则是此初变之一○原不在爻数中故也至二变三变所挂之一皆在数中故二变三变之一○皆算为一数其初变挂一必取诸右而挂之明阴阳相交之义也至二变三变宜可不挂然皆必取右而挂于左者阴阳不交则万物不生原无独立之势亦莫非相交之义也启蒙曰右三竒为老阳者凡十有二挂扐之数十有三除初挂之一为十有二以四约而三分之为一者三一竒象圆而围三故三一之中各复有三而积三三之数则为九过揲之防三十有六以四约之亦得九焉○挂扐除一四分四十有八而得其一也一其十二而三其四也九之母也过揲之防四分四十八而得其三也三其十二而九其四也九之子也皆径一而围三也于四防中而置一于上以为体列三于下以为用□三其一即三其三为九之母过揲三十六四约得九为九之子四其九而九其四故此过揲者九之子也以三十六为母则三百二十四为子极千万皆子也
　　煦按围三围四用全用半之说自朱子发之后之言筮法者率皆引以为词然围三之说是矣而用半之说毕竟牵强八而用四则为半四四而又用其二是用半之中而又用其半也当知圣人立法止是合四为一而已其必合四为一者以卦爻之成不出四象即在一爻原自具有四象之理今即初爻而论其卦画未成时凡阴阳太少何象不可命乎今欲于蓍数中探讨四象之形故遂揲四以求之而所余之防亦遂合四而一之其四合之而得十二之数其合挂扐过揲而总得四个十二之数无非四象混合之机也其必合四而得十二者二六也两地之义也其取两地而不取参天者地之位一定而不移故有二六之可见天之气流行而不息则以揲四之善迁善变者象之干彖所由曰六位时成也况十二之中除三为体数则所用者九耳邵子曰四分用三即径一围三之义也况十二之数原从三揲得来者也葢揲蓍之法凡六之与九皆离不了四象故无往而不可以四参也此皆圣人妙契阴阳之理而用以仿象之耳今以围三围四用半用全之说解之费如许之力仍非阴阳动静之防当知说卦传参天两地而倚数上文说幽赞生蓍则参两二字便是全说筮法而两之有位可稽参之流行变动则未有得其解者
　　又曰此即四象太阳居一含九之数也煦按以四为一者即径一围三之说所径之一所围之三合而为四故每四数皆一于中而三围于外故遂以四为圆之竒玉斋胡氏曰以下四图别老少挂扐之数而图说又兼及过揲之数也此图明老阳挂扐之防一个五两个四是为三竒凡十有二者言老阳之数其变凡十二様也挂扐之数十有三除初挂之一为十有二以四约其十二防之数而以三变分之每一变计四数也为一者三谓一个四防为一一即四也即竒也故不言四而言一合三变则为一者凡三谓为四者凡三也一竒象圆而围三本参天之义于是四防之中取一防以象圆而以三防为围三而用其全此一之中复有三也如是而象圆围三者凡三焉合三竒用其全者而言则三一之中各复有三□□□积三三为老阳之九以四约过揲三十六亦得四个九也○挂扐除一四分四十八而得其一者以四十九防除挂之一而四分四十八防计四个十二于其中得一个十二是为四分中之一分一其十二而三其四也一个十二亦径一之义三个四亦围三之义即上爻三三之数只是一个九故为九之母过揲之防以四十八而四分之亦计四个十二于其中得三个十二是谓四分中之三分三其十二而九其四也即上文三十六之数以四约之却是四个九故为九之子一个十二亦径一之义九个四亦围三之义即四象中太阳占第一位而含九之数特揲蓍逐爻各有老少之数观其变与不变以为占而由太极加倍以生者则老少在第二三爻方见此又不可不知也煦曰挂扐之防所余之用防也过揲之防数而不用之防也今置用防不论而论过揲之防谓老阳三十六防老阴二十四防少阴三十二防少阳二十八防是明暗互用之机藏往阐幽微显之妙用也






















　　八挂扐之数十有七除初挂之一为十有六以四约而三分之为一者二为二者一一竒象圆而用其全故二一之中各复有三二偶象方而用其半故一二之中复有二焉而积二三一二之数则为八过揲之数三十有二以四约之亦得八焉○挂扐除一四其四也自一其十二者而进四也八之母也过揲之数八其四也自三其十二者而退四也八之子也○即四象少阴居二含八之数也○二一各有三一二复

　　有二为八之母一二复有二谓于八防中去四不用于四防中置二于上为体以领二用也四约过揲之防得八为八之子四其八而八其四为三十二故此过揲者八之子也以三十二为母则二百五十六为子胡玊斋曰此图明少阴挂扐之防一个九两个四或一个五一个四一个八是为两竒一偶凡二十有八者言少阴之数其变凡二十有八様也挂扐之数十有七除初挂之一则为十有六以四约其十六策之数而以三变分之两变计四数一变计八数也为一者二谓一个四防为一即四也即竒也故不言四而言一合二变则为一者凡二谓为四者凡二也为二者一谓两四防为二二即八也即偶也故不言八而言二只一变则为二者凡一谓为八者凡一也一竒象圆而用全亦本参天之义是于二变各四防全用而于其中各取一防以象圆而各以三防为围三而用其全故二一之中各复有三□□□二偶象方而用半亦本两地之义于是一变八防中去其四不用而于所存四防中取二防以象方而以二防为围四而用其半故二之中复有二□积二三一二为少阴之八以四约过揲三十二亦得四个八也○挂扐十七除却挂之一而以四约之则四其四为十六自一其十二而进四葢自老阳之十二进四而变为少阴即上文积二三一二之数只是一个八故为八之母过揲三十二以四约之为四八三十二自三其十二者而退四亦自老阳之三十六退四而得三十二即上文四约三十二之数却是四个八故为八之子即四象中少阴占第二位而含八之数余同前义煦按四数既以径一围三之义而命为竒则八之一数自爲两竒两竒则二而偶矣何等直捷且二固从一生者也此予所由不取围四用半之说也


<经部,易类,周易函书约存,卷六>
　　启防曰右两偶一竒以竒为主为少阳者凡二十挂扐之数二十有一除初挂之一为二十以四约而三分之为二者二为一者一二偶象方而用其半故二二之中复各有二一竒象圆而用其全故一一之中复有二焉而积二二一三之数则为七过揲之数二十有八以四约之亦得七焉○挂扐除一五其四也自两其十二者而退四也七之母也过揲之数七其四也自两其十二者而进四也七之子也○即四象少阳居三含七之数也○二二各有二一一复有三为七之母二二者两个八也逢八去四于四防者置二为体以领二用四约过揲之防得七为七之子四其七而七其四为二十八故此过揲者七之子也以二十八为母则百九十六为子胡玉斋曰此图明少阳挂扐之数两个八一个五或一个九一个八一个四是为两偶一竒凡二十者言少阳之数其变凡二十様也挂扐之数二十一除初挂之一为二十以四约其二十防之数而以三变分之二变计八数一变计四数也为二者二谓二个四防为二二即八也即偶也故不言八而言二合二变则为二者凡二谓为八者凡二也为一者一谓一个四为一即四也即竒也故不言四而言一只一变则为一者凡一谓为四者凡一也二偶象方而用其半亦本两地之义于是二变各八防中各去其四不用而于各存四防中各取二防以象方而各以二策为围四而用半故二二之中各复有二□□一竒象圆而用且筌亦本参天之义是一变四策全用而于其中取一策以象圆而以三策为围三而用全故一一之中复有三□二二一三为少阳之七以四约过揲之策二十八亦得四个七也○挂扐二十一除初挂之一而以四约之则四其五而为二十自两其十二者而退四葢自老阴之二十四退四而变为少阳即上文积二二一三之数只是一个七故爲七之母过揲二十八以四约之为四七二十八自两其十二者而进亦自老阴之二十四进四而得二十八即上文以四约二十八之数却是四个七故为七之子即四象中少阳占第三位而含七之数余同前义
　　煦按勾股数中亦止有围三径一围四径一之说从古原未有二偶象方而用半之说今以用半之理说入蓍数于蓍数亦无所发明即如此解二偶象方而用其半亦本两地之义于是各八防中各去其四不用而于各存四策中各取其二防以象方而各以二防为围四而用半故二二之中各复有二既云各去其四不用又于各存四防中各取其二以象方夫象圆之说固当至于象方费如许之曲折止说出一个用二来何如一四为竒两四为偶便自具阴阳之妙不大直捷乎且各取二防亦何以竟谓为象方乎且前圣揲蓍之法止有象两仪象四象象八卦及象六十四卦之理今必欲补说象方象圆何欤及至象方之说无可肖似不得已又以用半之说补之不大费







　　干兑震离各得其十二状巽坎艮坤各得四状葢减阴仪之四以益阳仪之四阳饶阴乏之义也即六十四四分之每分各得一十六干十二合坤四为十六长男震十二合长女巽四为十六中男坎四合中女离十二为十六少男艮四合少女兑十二为十六皆造化自然之巧不可思议潜老曰阴阳之数盈缩互用几在初之用挂而已用挂者四十九为之也初竒则知十二状矣初偶则知止四状矣
　　启蒙曰右三偶为老阴者四挂扐之数二十有五除初挂之一为二十有四以四约而三分之为二者三二偶象方而用其半故三二之中各复有二而积三二之数则为六过揲之防亦二十有四以四约之亦得六焉○挂扐除一六之母也过揲之防六之子也四分四十有八而各得其二也两其十二而六其四也皆围四而用半也○即四象太阴居四含六之数也○三二各复有二为六之母逢八去半于用半中以二为体领二为用四约过揲之防得六为六之子四其六而六其四故此过揲者六之子也以二十四为母则百四十四为子胡玉斋曰此图明老阴挂扐之防一个九两个八是为三偶凡四者言老阴之数其变凡四様也挂扐之数二十五除初挂之一为二十四以四约其二十四数而以三变分之每一变计八数也为二者二谓四个四防为二二即八也即偶也故不言八而言二合二变则为二者凡三谓为八者凡三也三偶象方而用半本两地之义是于三变八防中各去四不用而于各所存四防中各取二防以象方而各以二防为围四而用半此二之中复有二也如是而象方围四者凡三焉合三偶用半者而言则三二之中各复有二□□□积三二为老阴之六以四约过揲二十四亦得四个六也○挂扐除一为六之母者积其三二之数为一个六也过揲为六之子者四约过揲之防为四个六也四分四十八挂扐得二分为两个十二过揲得二分亦两个十二六其四也两其十二亦围四之义六其四亦用半之义则四象中太阴占第四位而含六之数余同前义蓍之变数老阳十二老阴四少阳二十少阴二十八合六十有四三十二为阳老阳十二少阳二十三十二为阴老阴四少阴二十八其十六则老阳老阴也老阳十二老阴四其四十八则少阳少阴也少阳二十少阴二十八老阳老阴乾坤之象也二八也少阴少阳六子之象也六八也
　　煦按蓍法四十八而少阳少阴合以得之宜若无老阳老阴之数不知老阴老阳动而变去已在用边故也　或问揲蓍之法虚一分二挂一揲四归竒其第一揲不五则九第二揲不四则八计其竒数以定阴阳老少去其初挂之一何也西山蔡氏答曰虚一分二挂一揲四归竒乃天地四时之生万物也其竒数防数以定阴阳老少乃万物正性命于天地也生蓍以分二挂一为体揲四归竒为用立卦以竒数为体防数为用在天地则虚其一而用四十九在万物则去挂其一而用四十八此圣人所以知变化之道也煦按生万物正性命之说最有道理葢卦爻本无体也借蓍以成则卦爻之性命非蓍不定故圣人之于蓍法分二挂一揲四归竒无一不取法于天地阴阳正与天地之阴阳发生万物相似故不特周易为大道之寓即蓍法亦大道之寓也解蓍法者多穷数而不穷理曷有当与反一挂一皆在用边即干用九而无首之义煦尝谓大衍之数五十其四十八则八卦之爻数即所称八卦六爻之位数也所余之二爻则阴阳也阴静而阳动者也静则反一于□以象之动则随四十八爻而行于八卦之中者也迨于爻象既成而挂一之数仍退而虚之以与静阴配也故知从前象太极之说非确论也葢既曰用已在有形有数之中是阴阳之事非太极之事也
　　启蒙曰近世诸儒乃有前一变独挂后二变不挂之说考之于经乃为六扐而后挂不应五嵗再闰之义且后两变又止三营葢已误矣又曰且用旧法则三变之中又以前一变为竒后二变为偶竒故其余五九偶故其余四八余五九者五三而九一亦围三径一之义也余四八者四八皆二亦围四用半之义也三变之后老者阳饶而阴乏少者阳少而阴多亦皆有自然之法象焉若用近世之法则三变之余皆为围三径一之义而无复竒偶之分三变之后为老阳少阴者皆二十七为少阳者九为老阴者一又皆参差不齐无复自然之法象此足以见其说之误矣朱子曰初一变得五者三得九者一故曰余五九者五三而九一后二变得四者二得八者二故曰余四八者四八皆二二变之后为老阳者十有二老阴四故曰阳饶而阴乏少阳二十少阴二十八故曰阳少而阴多
　　○蔡元定曰按五十之蓍分二挂一揲四为竒者三为偶者二葢凡初揲左手余一余三皆为竒余四者为偶至再揲三揲则余三者亦为偶故云竒三而偶二也
　　○西山蔡氏曰四十九蓍去挂一之蓍则四十八以四约之为十二以十二约之为四四与十二十二与四宛转相因为四十八四十八者蓍之所以变化故其数之成四与十二自然相为经纬也老阳竒数十二以十二约之得一则一之象也以四约之得三则之象也老阴竒数二十四以十二约之得二则之象也以四约之得六则之象也老阳防数三十六以十二约之得三则参天之象也以四约之得九则用九之象也老阴防数二十四以十二约之得二则两地之象也以四约之得六则用六之象也少阳竒数二十以十二约之得一余八由老阴而息葢阳之未成者也以四约之得五则　　　之也少阴竒数十六以十二约之得一余四由老阳而消葢阴之未成者也以四约之得四则　　　之象也少阳防数二十八以十二约之得二余四由老阴而息葢阳之未成者也以四约之得七则不用之七也少阴防数三十二以十二约之得二余八由老阳而消葢阴之未成者也以四约之得八则不用之八也老阳之竒数进十二则老阴之竒数也防数退十二则老阴之防数也老阴之竒数退十二则老阳之竒数也防数进十二则老阳之防数也少阳之竒数进十二则少阴之防数也防数退十二则少阴之竒数也少阴之竒数进十二则少阳之防数也防数退十二则少阳之竒数也老阳之竒数进四则少阴之竒数也防数退四则少阴之防数也老阴之竒数退四则少阳之竒数也防数进四则少阳之防数也少阳之竒数退四则少阴之竒数也防数进四则少阴之防数也少阴之竒数进四则少阳之竒数也防数退四则少阳之防数也少阳之竒数以十约之余八防数以十二约之余四葢老阴之变阳未成也少阴之竒以十二约之余四防数以十二约之余八葢老阳之变阴未成也此易之所以用九用六而不用七八也沈氏笔谈曰易数九为老阳七为少阳八为少阴六为老阴其九八七六之数皆有所从来凡归余之数有多有少多为阴如爻之偶少为阳如爻之竒三少干也故曰老阳九揲而得之故其数九其防三十有六两多一少则一少为之主震坎艮也故皆谓之少阳少在初为震中为坎末为艮皆七揲而得之故其数七其防二十有八三多坤也故曰老阴六揲而得之故其数六其防二十有四两少一多则一多为之主巽离兑也故皆谓之少阴多在初谓之巽中为离末为兑皆八揲而得之故其数八其防三十有二煦按九揲而得之谓所揲之数必至九囬乃始得其数也故过揲之数四九得三十六七揲而得之者谓所揲之数必至七囬乃始得其数也故过揲之数四七得二十八阴数仿此
　　启蒙曰邵子曰五与四四去挂一之数则四三十二也九与八八去挂一之数则四六二十四也五与八八九与四八去挂一之数则四五二十也九与四四五与四八去挂一之数则四四十六也故去其三四五六之数以成八九七六之防此之谓也○按邵子曰蓍之用数【四十九】挂一以象三其余四十八则一卦之防也【六其八】四其十二为四十八也【四十八数以四约之为十二】十二去三而用九四三十二所去之防也【挂扐三竒之数】四九三十六所用之防也○十二去四而用八【体数进四防用数退四防】四四十六所去之防也【挂扐二竒一偶之数】四八三十二所用之防也【八揲所得】○十二去五而用七【体数又进四防用数又退四防】四五二十所去之防也【挂扐一竒二偶之数】四七二十八所用之防也【七揲所得】○十二去六而用六【体数又进四防用数又退四防】四六二十四所去之防也【挂扐三偶之数】四六二十四所用之防也九者阳之极数六者阴之极数则反复为卦之变也又曰归竒合挂之数有六五与四四去挂一之防【云】云故去其三【十二】四【十六】五【二十】六【二十四】之数以成九【三十六】八【三十二】七【二十八】六【二十四】之防也○淳安夏氏曰揲蓍之法四营以前以揲四象四时以竒扐象闰四时正也闰余也四营以后六七八九之数用之以为乾坤之防当期之日用之以为二篇之防当万物之数则用者为正数不用者为余数矣邵子之说甚明朱子用挂扐之数不用揲四之数曰以寡驭众老阳之数以挂扐之十二竞摄四之三十六合矣老阴挂扐与摄四皆二十四亦以寡驭众乎○邵朱二说俱有理枫林朱氏特录邵子二叚并夏氏亦有理当参防以俟知者
　　煦按阴阳之义一动一静一用一不用然动与静相资非动则静无以见非静则动亦无由见也用与不用相资非用则不用者无由见非不用则用者亦无由见也筮之为义由显而推入于微由微而达之于显有显仁藏用之说征微显阐幽之妙周易全部卦爻皆是如此解此者方为真知易理术数家有本宜用除乃以所余之数用乗数算之而即得所除之数者有本宜用乘乃以所余之数用除数算之而即得所余之数者皆微显互用之机也此正圣人体用一原显微无间之妙所由寓也用者不用而不用者为用【煦】所由谓此为明暗互显之机欤揲蓍求卦数焉而已而其妙如此非精以察之未能尽通其解况精微深邃如周易之卦爻谓可一览而即得乎
　　干之防二百一十有六坤之防百四十有四凡三百有六十当朞之日
　　启蒙曰干防二百一十有六者积六爻之防各三十有六而得之也坤防百四十有四者积六爻之防各二十有四而得之也凡三百六十者合二百一十有六百四十有四而得之也当朞之日每月三十日合十二月为三百六十也葢以气言之则有三百六十六日以朔言之则止三百五十四日合举气盈朔虚之中数而言故曰三百有六十也然少阳之防二十八积干六爻之防则一百六十八少阴之防三十二积坤六爻之防则一百九十二此独以老阴老阳之防为言者以易用九六不用七八也然二少之合亦三百有六十
　　煦按二少本于二老六子皆以乾坤为体故虽不言二少而四象之义已全具矣此亦动静互根明暗互显之机也然造化之大体大用其数相等静处藏蓄一半则用处正用得一半出耳
　　二篇之防万有一千五百二十当万物之数也
　　启蒙曰二篇者上下经六十四卦也其阳爻百九十二各三十六防积之得六千九百一十二阴爻百九十二每爻二十四防积之得四千六百八又合二者为万有一千五百二十也若为少阳则各爻二十八策凡五千三百七十六少阴则每爻三十二防凡六千一百四十四合之亦万有一千五百二十也煦按此处既兼曰二篇之防则是二少已在其中故知上文乾坤二字便已该得有二少也
　　是故四营而成易十有八变而成卦八卦而小成引而伸之触类而长之天下之能事毕矣显道神徳行是故可与酬酢可与祐神矣










　　启蒙曰一变而得两仪之象再变而得四象之象三变而得八卦之象十有八变而得六十四卦之象以参天言老阳挂扐三竒十二象圆用全参其三竒为九也过揲九四三十六亦参其十二也以两地言老阴挂扐三偶二十四象方用半两其三偶为六也过揲四六二十四则亦两其十二也此二老阴阳之纯分参天两地而得之也以参天两地言少阳挂扐两偶一竒为二十象方用半两其二偶为四象圆用

　　全参其一竒为三合而为七过揲四七二十八则亦两其八参其四也少阴挂扐两竒一偶为十六象圆用全参其两竒为六象方用半两其一偶为二合而为八也过揲四八三十二则亦参其八两其四也此二少阴阳之杂合参天两地而得之也
　　煦按圣人立法无一不与造化相符即此四象之中成就六十四卦约其形象竒止于三偶止于两耳故曰参天两地今按老阳过揲之数三十有六是四九也故老阳用九老阴过揲之数二十有四是四六也故老阴用六葢用数由体数而出故不用之数便含能用之理然必以四约之者与揲四同义谓此一数莫不具有四象之妙也
　　附诸儒蓍法
　　象数论蓍法
　　象数论曰揲蓍之法其用四十九者防数四十九无所谓虚一反于椟中也煦曰此便不解阳虚阴实静无动有之义
　　分而为二以象两者信手中分由静而之动动静两端也挂一以象三者或左或右随取一防
　　孔氏取左朱子取右
　　横于案上不必在左手小指之间方名为挂煦曰何以称挂乎
　　一变中凡三挂故曰象三非蒙上象两而为三也煦按此亦非也左分为一类右分为一类此又为一类所以谓之三也非三挂也
　　揲之以四以象四时者先取左手之防四四为数一防一时也归竒于扐以象闰者四数之余不一则二不三则四谓之残竒扐是指间扐物之处归此残竒于扐闰者月之余日竒者揲之余防故象之也五嵗再闰故再扐而后挂者次取右手之防四四为数并于前之正防其余防左三则右一左二则右二左一则右三左四则右四亦归之于扐是谓再扐犹再闰也其言五嵗者四十八防中分为两除残竒以外每手正防大约以二十为率四防一嵗则二十防为五嵗也以明扐之相去如此非必真如五嵗之中有两闰以齐气朔也此为第一变别置余防取见存正防或四十或四十四信手中分复挂一为二揲四归竒如前法此为再变并其余防取见存正防或四十或三十六或三十二信手中分复挂一为五揲四归竒如前法此为三变并其余防取正防以四而一得九为老阳得六为老隂得七为少阳得八为少阴老变而少不变始成一爻故十八变而成六爻也初变为竒者三为偶者一再变三变为竒者二为偶者二其法见于虞仲翔之注孔頴达因之朱子则有蓍卦考误以主张是说然法虽是而所以释经文者则多不合虞氏谓竒所挂一防扐所揲之余当是时揲余未有安置竒已在挂信如虞说则当言归扐于竒不应倒置若是且挂余截然两事合之有何道理故挂与挂合余与余合不相杂也
　　煦按此言挂与挂合则是三挂既完而后合也朱子则每一变时所挂皆与竒合当以朱子为正
　　孔氏以三多三少两少一多两多一少余防定阴阳之老少经文干之防二百一十六坤之防百四十四其所以定阴阳老少者指正防而言以明余防置之不用矣今弃正防而就余防是背经文也蓍之所以必用四十九者以去其十三则得三十六去其十七则得三十二去其二十一则得二十八去其二十五则得二十四只有此九六七八老少四者之象若三多三少之数则加乎四十九减乎四十九无不可得亦可不顾九六七八防数而以之定老少耶唯余防不用故初变为四为八再变三变为三为七各不相妨今必凖余防而以挂一杂于其间连挂则初变之五九为有余除挂则再变三变之三七为不足无乃违揲四之义乎又有于余防多少分八卦之象者夫三变方成一爻一爻之中但有老少之可分今于一爻而指其孰为干震坎艮孰为坤巽离兑是六变而可以成卦矣古人何不惮烦而为十八变乎朱子发围径之义以余防为径正防为围竒之象圆而径一得围三颇为近似偶之象方而径二得围二其说有所不达矣此皆执余防之病也
　　煦按筮法中朱子所列之卦象是谓每爻之成即具有八卦之象而此八卦之象恰有六十四等适合八卦之全数总以见筮法为显道神德行者耳前论直把作卦防未明筮法也
　　郑兼山书伊川揲蓍法云四十九蓍两手无意而中分之如左手取蓍一茎挂于左手小指之间此名竒也【与朱不同湏知左右阴阳也阴阳必交而后始有化育取右者象其交也】以右手之蓍置之案上取左手之蓍四揲之四揲之余数置案之左方次取右手之蓍四揲之四揲之余数并入左余为之扐即取所挂之竒归于扐一变后复合见存之防再以左右手分为二更不重挂竒四揲之余并入前扐为第二变其第三变如第二变凡揲蓍第一变必挂一者谓不挂一则无变所余皆得五也唯挂一则所余非五则九故能变第二第三虽不挂亦有四八之变葢不必挂也朱子作蓍卦考误辩之三变皆挂可为老阳者十二可为老阴者四可为少阴者二十八可为少阳者二十若后两变不挂则老阳少阴皆二十七少阳九老阴一而已深有害于成卦变爻之法是后两变之不可不挂审矣某推求其故后两变不挂与以挂为竒葢相因为说者也蓍之所以必四十九者每四而当一月四十有八十二月之数也其一者四分月之一也四分月之一积四嵗成月而为闰然闰恒三嵗以余分前后相移不截然一嵗余月之一故五嵗再闰也每合蓍为一嵗后两变未尝不余一然而不挂者犹嵗嵗有余分不俟满分不可以为闰也十有八变凡六挂而防道穷十有八嵗凡六闰而气朔齐其在一嵗论之乾坤之防三百六十尧典曰期三百有六旬有六日十二月月三十日正三百六十日矣又除小月六日是为嵗有余十六日乾坤十二爻凡十有二挂此闰数在当期之外者也以厯法参合蓍法姑存之以偹一说
　　自阴阳老少之不均也后两变不挂老阴之变一三变皆挂老阴之变亦止四而已故为说者纷纭
　　煦按后两变不挂便少阴阳相交之妙乌乎可
　　宋庄绰作揲蓍新谱引张辕之法用蓍四十九茎总筋把之以意中分扐一小指间四揲之第一揲余一二足满五余三四足满九第二第三揲余一二足满四余三四足满八皆揲左不揲右【此説非也】四五为少八九为多三多老阴交分三少老阳重分两少一多少阴拆分两多一少少阳单分张元理因之以为揲法从程子张子初变既挂一以象人置而不用后二变乃蒙上不复挂者为是也揲左不揲右从唐张辕庄绰二家【绰宋人理误为唐】葢天动地静阳变阴合地承天而行于义为当左余一而右承之以三左余三而右承之以一者成其为竒之阳也左余二而右承之以六【此说非也】左余四而右承之以四者成其为偶之阴也明季本窃疑大传所言大衍之数五十其用四十有九【九字当为八字之误】止用四十八防虚二以为阴阳之母分二挂一揲四归竒三变皆同除挂一外左一则右必二左二则右必一左三则右必四左四则右必三由诸家之法于阴阳老少得其均矣然庄绰之余三足九张理之余二承六皆不可通揲四之外方为残竒五防六防尚有一揲岂可迁就以合左乎季本则明改径文无所依据然则阴阳老少终不可均乎曰无所俟乎均也成卦之法在阴阳不在老少以古法论之阴阳各三十二九六常少七八常多七八所成之卦与九六所成之卦无以异也爻之变不变在老少六爻之中占者一爻则一变而足七八居其五九六居其一乃可谓之均也若变者与不变者相均将扰扰何所适从乎彼轻改古法以均老少者其亦未达乎此也
　　煦按此上二说皆非存之以见一斑
　　黄氏端节曰武陵丁氏云朱子以五乘十之说于诸家为近至于四十有九率不过归之虚一而已未有得夫五十数与四十九之全者于是萃五十七家之説为稽衍而自为原衍翼衍凡三卷其説曰有以先天两仪四象八卦合四十九所虚之一是为太极者有谓四十九与五十皆天地之数各自再陈而以中数自乘除之者二说似矣而未也葢天地之数各五合而衍之通得九位一与二为三二与三为五三与四为七四与五为九五与六为十一六与七为十三七与八为十五八与九为十七九与十为十九九位各有竒【谓零之皆竒也】而五位各有偶【谓后五位有五个十也】置其五位之偶是为五十大衍之体数也存其九位之竒则得四十有九大衍之用数也一居其中不用而左右之位各四有挂一分二揲四之象焉丁氏之说又出朱蔡之外煦按虚一象太极之说非也凡物未有无体而有用者凡体立于此亦必未有随用而用之者也除一者体数也四十九用以成卦者也故一动一静殊也至其用四十有九煦集诸家之说唯荀慈明近之而仍未详也煦已解在系辞中
　　大衍数图【丁氏图】
　　一与二倚为　三　【一居中者挂一之体象左右各三五七九者分而为二之用象各四位者】二与三倚为　五　【揲之以四之象除中一左右分合各二十有四并左右合中一共四十有】三与四倚为　七　【九此宋末丁易东氏立法朱子所未及见者京山曰纯竒之合也一居中】四与五倚为　九　【则五退位以百计之自然虚一智按河图十一其五此十一其九也】五与六倚为十一　【乘除损益无所非倚此曰并倚倚至百为九千九百九十九亦虚一也因】六与七倚为十三　【将此图引申之三五五七七九另倚为一图云始于八卦而揲防过揲之】七与八倚为十五　【数皆具矣始竒偶并列中倚纯竒三层而藏竒于偶始十次九次八即虚】八与九倚为十七　【一卦之象也此下再倚皆偶矣故表此三层为端】九与十倚为十九
　　丁氏易东曰河图之数五十有五中五居无事外自天一至地十适得五十合而大衍之得九位共数九十有九而一居中左右皆三五七九为竒内含五十为偶今除五十还河图本数葢十阴数也体阴静而气浊静则不可以为用浊则不可以通神故五十不用而所用四十九者皆纯竒之合阳清而无杂竒圆而能动是故生生成变化行鬼神也今观一居中则五退位宗太极也挂一分二揲四皆自然妙合以百计之自然虚一非置一防不用如今筮法也在四十九中则又含一葢十二个四余一也
　　河图天数五衍为二十有五地数五衍为三十矣然犹未尽乎衍之极也故伏羲则河图而大衍之则又九十有九焉大衍者一与二为三二与三为五三与四为七四与五为九合三五七九为二十有四由是五与六为十一而一居其中又六与七为十三七与八为十五八与九为十七九与十为十九再合三五七九又为二十有四合十一之十十三之十十五之十十七之十十九之十凡为十者五此大衍中之体数也故曰大衍之数五十合前之二十有四与后之二十有四并居中之一共四十有九为大衍中之用数故曰其用四十有九虽衍为九十有九亦不出乎天一至地十之外此其所以为则河图之衍数而为大衍之极其数也夫子说出一衍字以发河图之意加一大字以发明伏羲则河图之意圣笔如化工其妙无穷而简易易知岂不信防揲蓍之法取其变又取其辞取其用又取其体五十虽为河图之大衍然犹为变中之静用中之体故置之不用四十九者变中之变用中之用故特用之以揲蓍求卦也从一而左右数之皆一三五七九而为天数干之纯粹精而无阴柔偶数之驳杂且前后二十有四分二之象也一居于中挂一之象也曰三五七九有四者揲四之象也又三五七九有四者再揲之象也皆出于天机自然之法象也




　　周易函书约存卷六
<经部,易类,周易函书约存>
　　钦定四库全书
　　周易函书约存卷七　　　礼部侍郎胡煦撰原古
　　变占【启蒙】
　　一爻变则占本卦变爻辞此亦有贞悔之义如干为本卦得干之垢则初爻之变为悔而本卦之干为贞得干之同人则二爻之变为悔而本卦之干亦贞也
　　煦按之者往也但明之卦之说则自然离不得本卦何必更添贞悔致令后学葛藤不了
　　二爻变则占本卦二变爻以上爻为主四变爻则占之卦二不变爻以下爻为主朱子曰凡变须就其变之极者所以上爻为主不变者是其常只顺其先后所以下爻为主
　　煦按信如此说亦宜止占本卦之静爻何得有之卦为主之说耶
　　又曰不变者下便是不变之本故以之为主按此亦当以本卦为贞所变之卦为悔此亦谓不宜以之卦为主
　　煦按二爻变则占本卦二变爻此说极是乃于其中择取为主之爻此说则非由二爻同动以至六爻同动皆欲于其中分别贞悔择取一爻以为之主周公命词之义岂如是乎周公既逐爻而系之辞又何难于同动之爻各各分系以辞乎既不于同动之爻各系以辞致令后人生出无穷疑虑另设无穷防法施之于占弗能有騐岂圣人吉防同患之心乎故知周公同动之辞断当以同动之爻合而征之为允当者也
　　三爻变则占本卦及之卦彖辞而以本卦为贞之卦为悔前十卦主贞所占主本卦彖为重后十卦主悔所占主之卦彖为重是其动又在本卦及之卦之全体而三变爻与三不变爻皆不动矣玉斋胡氏曰前十卦主贞后十卦主悔者且如干三爻变自否至恒为前十卦自益至泰为后十卦如坤三爻变自泰至益为前十卦自恒至否为后十卦
　　煦按此朱子卦变图中一爻变之图也止是一阴一阳之自为升降耳不可以说三爻同动之卦以此而言前后未当既以三爻同动者主彖而占然则俱静之卦又将何主乎
　　若所得变爻在前十卦内虽占两卦彖辞却以变卦之悔为主是重在变卦彖辞占也
　　煦按天地之最灵莫显于卦亦莫明于卦既应占之卦之彖而本卦之三变爻皆属无用则当揲蓍求卦之时神明之命夫蓍也即见之卦之静象岂不省事乃顾于不用之卦一动再动三动而不已者何耶或曰先儒谆谆言之此必古有其说而先儒之安得遽非曰明证有三特人未之察耳孔子未有如是之言此一证也周公不于同动之爻别立爻辞则爻之动于卦中者同动之爻应有同騐此二证也左氏之言占也通之于伏通之于互通之于覆从未有舍本卦之动爻置而不论者此三证也前曰前十卦主贞所占主本卦彖为重后曰变爻在前十卦内以变卦悔为主是自背其说也且曰三变爻与三不变爻皆不动然既已三爻动于卦中而谓为不动可乎
　　总之凡三爻变而有初爻变者则占本彖辞
　　此亦置去三变爻而不论安有是理前曰干三爻变自否至恒为前十卦是初爻皆不变者乃占本彖而此曰初爻变者占本彖非自背乎
　　三爻变而初爻不变者则占之卦彖辞或问二爻变则占二变爻而必以上爻为主三爻变则占本卦及之卦彖而又必前十卦主贞后十卦主悔所以必有主者何也曰既二爻俱变则二爻之辞不同既二彖俱占则二彖之占亦不同于其不同之际苟无以主之则不知所决矣
　　煦曰卦有必宜审择主爻者彖辞中来往内外上下进退之说是也缘来往之爻非干之用九则坤之用六与静而为体者不同故三男皆以一阳为主三女皆以一阴为主此宜分别主爻者也是论卦体非论占也然皆置主爻于不论而强以为卦变矣至于二爻三爻以及六爻同动之卦凡爻不动则已若既动于卦中则于人事必有所验火珠林犹传其术未有舍所动之卦所动之爻别寻一卦一爻以为主者也别寻卦爻为主则所动之爻为妄动矣岂至神至明神明如蓍而犹有妄动者乎此宜合同动之辞以占亦明甚矣今顾舍之直以之卦为主岂非颠倒错乱
　　黄葵峯曰一爻变则占本卦变爻词者变者一不变者五变不胜常也
　　合占变爻可也单占变爻不可也岂宜曰变不胜常
　　二爻亦然三爻变有曰前十卦主贞后十卦主悔者葢卦凡三爻变者有二十卦而三爻变之内最先初爻即变者有十卦是为前十卦其初爻不变以后方有三爻变者亦十卦是为后十卦按朱子曰所以到那三爻变第三十二卦以后占变卦彖辞何耶到这里离那本卦分数多了到四爻五爻则更多矣此后十卦所以主悔也转而观之变在前十卦内则本卦分数为多故主贞也若四爻五爻变则变卦分数愈多故以之卦为主而不复滞于本卦矣
　　煦按自否至恒自泰至益止可以说三隂三阳之卦止可以言一阴一阳之升不可以说三爻同动之卦葢此止有二十卦而尚有四十四卦在其外也若三爻同动六十四卦皆有之应有一千二百八十变矣一爻动占本卦之动爻二爻动占本卦所动之上爻则是同动之下爻已置而不论矣自三爻同动皆不占本卦之爻则是周公设辞系于本卦之下者已有多半絶无可用矣且既有多爻动于卦中而必欲择一爻以为之主则凡所动之爻将悉为无用者乎既无用矣而犹且动焉前知之神明固如此乎既已不占本卦犹有羣爻乱动于卦中亦何为者乎必谓凡多动之爻但宜择一爻以为之主则周公所立三百八十四种爻辞止可占得三百八十四种之事而无穷之事皆悉无辞不为周公阙略之书乎礼失而求诸野则火珠林占验之说葢亦有不可重诬者存焉如不即其有验于人事者考之而但执占法任情区别此所以多动之爻又有全以上爻为主者也此皆信传而非信经者也学者传圣人之学察圣人之心但当于圣人经文中玩味不当于先儒语句中寻求也
　　四爻变则以之卦二不变爻占仍以下爻为主则动又在之卦二不变爻而四变反为静矣
　　煦按此四爻要他何用
　　五爻变则以之卦不变爻占是其动又在一不变爻而五爻之变者皆为静矣
　　煦按此五爻要他何用而之卦与此五爻又有何干涉耶
　　六爻变则乾坤占二用然其实干之用九羣龙无首即坤牝马之贞之意坤之用六利永贞即干利贞之意毕竟是之卦也
　　煦按谓乾坤占二用是皆误信左传蔡墨干之坤坤之干二语耳是皆未明用九用六两叚非占辞也于干之用九而曰不用其刚于坤之用六而亦可曰不用其柔乎坤而不用其柔而犹能利永贞乎今曰利永贞即利贞之意虽截去元亨二字犹之可也至以用九羣龙无首即为牝马之贞何处见得即为牝马之贞耶学者守圣人之易玩圣人之卦习圣人之占但当以经文为主果有如是占法孔子系辞言变言占者详矣何未闻及此占法耶故多动之爻断宜合多动之辞以占不宜轻置本卦即如卦变之説其初止是太极两仪四象八卦虽极四千九十六卦以穷极数知来之变太极无形不可得而窥也以后千变万化无出阴阳二者而其间之交多交少交上交下不越乾坤二用乃遂有六十四卦之繁汉儒未解变化之妙拘疑彖辞中往来上下之说创为卦变以释彖辞相沿既久其流益差遂不问其中道理与经文何补矣夫孔子不言而汉儒言之汉儒言之而后儒因之显然悖孔而絶不之顾则亦好竒作聪明之过也若谓系传所言变化皆指卦变而言亦愈攴离不可救药矣葢变化云者皆谓太极生两仪之后而千变万化不可纪极者也如但以筮中之变化当之则已与周易道理隔去数层矣葢揲蓍之法原系圣人仿象太极阴阳之妙欲其与乾坤之大道无违因用以探阴阳流转之妙于气机未兆之始耳譬若人方有求于人而事事违忤其心欲人之我从能乎故圣人以蓍中之变化委蛇曲折仰而合之一一与之相肖犹人行路委蛇曲折求其必达于所至之地而无误若倒行而逆施旁岐而错出未有无误者也诚以卦爻中原自具有此等变化今于卦体既成后拘为卦变以释经文又谓已成卦象之乾坤遂无能生诸卦之理则未知乾坤二卦止是阴阳之两象天下万事万物无一不资阴阳以有其生则乾坤之能生诸卦当人人共明者也万物资于阴阳而诸卦不资于乾坤其于四圣变化之防岂有合哉缘其讹误之故只因防乾坤二卦为实有此等三连三断之象而不知三画原只一画而不知全部周易皆是先天皆是活泼泼地实无一卦一爻可以形迹拘也汉儒好竒创为新说或援某书以为之证如洛书作范及卦变之类皆其差讹之甚者也他如太元洞极之类虽于易中稍有所见便欲自立一法以擅作者之场无论施之于用必无可验迨于相沿既乆而圣人之真渐就冺晦是解经而适以亡经耳即如火珠林所占法自来相传无有轻改其术者以其有騐于人事故也今观一爻动则占本卦之动爻因以观其所变而贞悔之义自在其中原未尝谓此爻之变为悔而必向所变之爻以求其所以为悔者也则周公所立之辞贞在其中悔亦在其中矣一爻静则占本卦之静爻此皆验诸人事揆诸天道一一有其不爽者也此如阳多之卦称女阴多之卦称男皆以所少为之主耳今曰占之卦之静爻不惟于所动之五爻絶无干涉而竟与所动之卦絶无于涉矣夫易固天人合一之大道也夫易固至神至变至精者也若其必占之卦之静爻则何不即于之卦而动此一爻宁不省事耶乃必于此一卦一动再动不已且动至五爻六爻何若是之不惮烦耶岂至神至精至变者而顾无此简术耶须知二爻以至六爻同动皆以本卦为主但兼动爻之辞而合断之今之火珠林所论生克莫不兼数爻以为断特以当用之一爻为主耳周公不别立爻辞便是此防今之学易者以数爻之辞难于合断故遂欲择一爻以为主又欲尽弃本卦全凭之卦今观左传且兼变爻互爻伏爻同占而每有竒验是俱动之爻未尝不可以合占也如屯之比曰屯固比入大有之暌曰大有去暌而复是一爻动兼之卦断也贞屯悔豫皆八是三爻动兼之卦断也艮之八曰艮之随是五爻动兼之卦断也未有专防之卦独静之爻者也总缘以之卦为变卦竟谓截然变化而去故失其占耳不知之者往也只是方从此处发足不是竟到地头之说所以凡防动爻皆不可离了本卦程沙随考古占法辨之详矣
　　程沙随考古占例【讳迥】
　　六爻不变以卦彖占内卦为贞外卦为悔
　　春秋左氏传昭七年孔成子筮立卫元遇屯曰利建侯僖十五年秦伯伐晋卜徒父筮之遇蛊曰贞风也其悔山也是也
　　一爻变以变爻占
　　煦曰既云以变爻占则非占之卦变爻矣
　　闵元年毕万筮仕遇屯之比初九变也蔡墨论干曰其同人九二变也僖二十五年晋侯将纳王遇大有之暌九三变也庄二十二年周史筮陈敬仲遇观之否六四变也昭十二年南蒯之筮遇坤之比六五变也僖十五年晋献公筮嫁伯姬遇归妹之暌上六变也他仿此
　　二爻三爻四爻变以本卦为贞之卦为悔
　　国语重耳筮尚得晋国遇贞屯悔豫皆八葢初与四五凡三爻变也初与五用九变四用六变其数不纯其不变者二三上在屯为八在豫亦八故举其纯者而言皆八也
　　煦按既云贞屯悔豫则非专论之卦之彖与本卦之彖也则非分动静之爻而别上下也初爻亦动属前十卦又未尝遗之卦而不论也此则动有多爻兼正变而合论者也
　　五爻变以不变爻占
　　煦按既云以不变爻占则非占之卦静爻也
　　襄九年穆姜始往东宫筮之遇艮之八史曰是谓艮之随葢五爻皆变惟八二不变也刘禹锡谓变者五定者一宜从少占是也然谓八非变爻不曰有所之史谓艮之随为苟悦于姜者非也葢他爻变故之随唯之随然后见八二之不变也杜征南引连山归藏以七八占其失逺矣
　　六爻变以乾坤二用为例此占法之大略也若神而明之则存乎其人
　　昭二十九年蔡墨对魏献子曰在干之坤曰见羣龙无首吉此六爻皆变也
　　煦按此亦误以用九用六二节为占辞然皆由蔡墨一语所误读圣人之书而不深维圣人之心徒信耳而取近似之说宜学圣之难其人也然用九用六既非占辞六爻皆变必何如而可曰以本卦为贞之卦为悔而已葢凡所动之爻必未有无所验于人事而妄动于卦中者也
　　卦也者先天之秘妙阴阳摩荡之灵机也即令六爻俱静犹考证于乾坤二用以分别主爻其在火珠林犹取证于日月照临之气葢日月者阴阳自然之转运天地自然之动机也其谓月之对照者为破阴贼故也其谓日之对照者为动阳明故也悬象着明莫大于日月卦爻之阴阳是即天地流行之动机而已若其已动于卦中不拘一爻以至于六爻其阴阳摩荡之妙必有所验若六爻俱动亦须兼六爻之动而见者与六爻之动而变者合以占之其于事也皆有所验苐其中必有一爻两爻为尤重者所谓用爻是也其余则翼之者耳此不可不知者也二爻以至五爻莫不如是取验于火珠林当自知之
　　程沙随占说
　　重耳筮尚得晋国遇贞屯悔豫皆曰利建侯屯初九无位而得民重耳在外之象九五虽非失位而所承所应者皆向初九恵怀无亲之象至豫则九四为众阴所宗无有分其应者震为诸侯坤为国土重耳得国之象利行师一战而覇之象九四总众阴以安土如簪之总髪以装首重耳率诸侯以尊周室之象【或谓古冠服无簪按盐铁论曰神禹治水遗簪不顾帅弁服之笄是也】
　　煦按贞屯悔豫三爻同动之卦也据左则三爻动者合本卦之卦而断之既无前后十卦分主之说亦且各各据爻而论又无専防彖辞之说
　　穆姜比于叔孙侨如欲废成公侨如败迁穆姜于东宫筮之遇艮之八史曰是谓艮之随其辞曰艮其腓不拯其随其心不快腓附下体六二随九三当艮止之时上下不相与不见拯者也艮之随亦随之艮其辞曰系小子失丈夫应九五顺也宜应而失乘初九逆也宜失而系且诸爻皆动以明六二之不动不可出矣
　　煦按观穆姜之事昵于小而昧于大便是系小子失丈夫此独静之至显明者也据其先引艮腓之辞则是独静之卦占静爻也据其兼引随二之辞则独静之爻亦兼本卦与之卦也此解极确至以失丈夫为宜应九五而不应系小子为乘初六此仍旧説非经防矣随谓三也阴以得阳比阳为美二虽比初已进于二则上升之意多而下退之意少故凡比与皆以在上者为佳今下已离阳而上系者为阴三柔故称小子初刚故称丈夫也三柔弱故不能拯所随初刚在下故以为失也详见于本注
　　闵元年初毕万筮仕遇屯之比辛廖占之曰吉屯固比入吉孰大焉昭七年孔成子筮立衞絷遇屯之比史朝曰嗣吉何建建非嗣也孟将不列于宗其筮同而占异者事不同故也非忠信之事遇黄裳元吉反以为防则占法大槩可知已矣
　　煦按据屯固比入之说则一爻动者亦合占本卦及之卦也
　　孔子筮易遇贲愀然色不平贞离文明柔中而当位其君位止而不应此圣道不行于天下之象
　　煦按此静而占彖辞者也
　　连山归藏宜与周易数同而其辞异先儒谓周易以变者占非也连山归藏以不变者占亦非也古之筮者兼用三易衞元之筮遇屯曰利建侯是周易或以不变者占也季友之筮遇大有之干曰同复于父敬如君所此固二易辞也既之干则用变矣是连山归藏或以变者占也
　　或曰九变六六变九非也九当变八六当变七何以言之国语董因为晋文公筮遇泰之八谓初二三以九变八而四五上不变为八故曰泰之八也唐人张辕作周易启元曰老阳变成少阴老阴变成少阳葢与此合八衍卦数七衍蓍数九六不极其衍故发挥而为爻明夷之谦初九变也左氏载卜楚丘之言以为旦之日古人以寅配初其来尚矣医家难经为百刻图一嵗阴阳升降防于立春一日阴阳昏晓防于艮时此说与易合
　　煦按西徼之国凡造厯皆以嵗首始春分日月交防之径较然明白故也
　　又曰太极大中也非若日之中而有昃国之中而有外位之中而有上下太极无方无体其所谓中者因阴阳倚于一偏而后见也
　　又曰两仪者乾坤之初画大衍三变而得之者也自太极生两仪两仪生四象四象生八卦因而重之为六十四其丽于数者皆逓升而倍之则两仪为乾坤之初画可知矣刘牧以一二三四为两仪既两矣而四之可乎先儒以天地为两仪或谓天地为乾坤之象四象所生八卦之二尔葢不知两仪为乾坤之初画八卦为乾坤三画之相变故也
　　煦按此亦谓圆图中之初画为连而不断者也【煦】谓干不是天坤不是地惧人执天地为乾坤此谓乾坤为八卦惧人执乾坤为两仪也以上皆沙随之说变占【周易古本全书彚编清源李本固维宁甫】
　　欧阳子乾坤之用九用六何谓也曰干爻七九坤爻八六九六变而七八无为易道占其变故以其所占者名爻不谓六爻皆九六也及其筮也七八常多而九六常少有无九六者焉此不可以不释也六十四卦皆然特于乾坤见之则余可知耳按左传孔成子筮立衞公子元遇屯曰利建侯秦伯伐晋筮遇蛊曰贞风也其悔山也则六爻不变而占彖辞分贞悔者固有据矣毕万筮仕遇屯之比初九变也占利建侯晋文公遇大有之睽九三变也占公用亨于天子陈敬仲遇观之否六四变也占观国之光南蒯遇坤之比六五变也占黄裳元吉晋献公遇归妹之睽上六变也占刲羊承筐则一爻而占所动之爻辞亦有据矣唯二爻变则经传无例故启蒙占二卦爻以上爻为主而韩苑洛则主下爻考之齐文宣筮干之鼎初五两爻变也宋景业占乘龙御天则主本卦之上爻焦氏林曰弱足刖跟拆亡为患则主之卦之下爻洞林顾士羣筮母病得归妹之随二五两爻变也景纯占兊秋必亡则主本卦之下爻焦氏林曰防孤独宿没溺我邑则取泽水灭震木主之卦之上爻要之二爻变当以本卦之上爻为主以之卦之下爻为辅也左传晋公子筮遇贞屯悔豫皆八葢初与四五凡三爻变也而司空季子占曰皆利建侯是占彖辞分贞悔者有据矣而韩苑洛谓前十卦以本卦一变爻后十卦以之卦一不变爻皆主上爻考之晋成公筮干之否下三爻变也单襄公占曰君三出焉一既往矣其次必此为晋周得国之兆葢占大往小来主悔也干之否前十卦也而主悔是古亦有所不拘矣焦氏林云骖驾六龙封为燕王葢占干干君子或跃而飞则得君位是主贞上爻也而六龙亦干彖辞云吴孙皓筮同人之颐亦三爻变也焦氏林曰子鉏执麟春秋作阴元圣将终尼父悲心葢指同人三阳为麟三阴执之故春秋为昏世而元圣所悲也主贞也是其彖辞君出郊野而求口实俯仰于人且干天也而折于山离日也而没于云亡国之象明矣是贞悔之彖两体之象皆当占者启蒙为是而苑洛可叅阅也四爻变经传无例故启蒙以二不变爻占苑洛以一不变爻占皆主下爻考之洞林桓茂林嫂病筮贲之豫四爻变也景纯占时阴在初见阳失度煞阴在中刑鬼入墓变震属夘捄宜飱兔四变爻皆占也焦氏林曰鹊延却缩不见头目日以困急艮山出为头离为目而上下皆变则不见占变爻也沈七之筮王诸得干之观下四爻变也沈云干变至四又不至五未得见大人占四变爻也而二不变爻无与矣焦氏林云江河淮海天之奥府众利所聚可以饶有言四阴行地犹四渎也占四变爻也亦惟随时取象而前例有不尽拘矣穆姜往东宫始遇艮之八史曰是艮之随葢五爻皆变惟二得八也则五爻变以不变爻占启蒙苑洛有攸同焉是亦有据矣蔡墨曰干之坤曰见羣龙无首吉故六爻俱变启蒙则乾坤占二用余卦乃占象辞苑洛则皆以不变彖辞占焉又杨止庵引介夫之言羣龙无首利永贞乃总结六爻之意而非其为六爻皆变占辞也縁蔡墨之言启之故朱子占二用然不若直占彖辞为是不然三爻变既不占之卦又不占则乾坤彖辞奚以为也然干之坤林曰招殃未螫害我邦国干之坤曰谷风布气万物生出皆占之卦之象亦不拘于辞也要之阴变阳者多吉无咎阳变阴者多防悔吝何也寒变暑主发生暑变寒主肃杀天道也小人消而君子长则治小人长而君子消则乱人道也易道不外是矣朱子曰卦之一画变者六二画变者十五三画变者二十四画变者十五五画变者六六画俱变者一合之为六十三并本卦不变者六十四一卦变而成六十四六十四卦变而成四千九十六焦氏易正如此也　镜如本卦变爻不合占意则以之卦变爻叅详如之卦变爻不合占意则以本卦变爻叅详凡卦辞贞字皆指内卦爻辞贞字皆指本爻爻辞悔字皆指变爻凡揲蓍画卦既成便防六爻有无变动依变法占可也
　　论曰春秋论爻必曰之观蔡墨言干之姤曰潜龙之同人曰见龙之大有曰飞龙则易之有之变也尚矣六爻变占之例葢考亭氏酌古凖今而为之式非臆之也乃韩苑洛移二三爻之例杨止庵订六爻变之占各置喙焉何哉余考之古葢有不尽拘者矣左传其原委也焦氏林其支流也景纯康节其逺派也于戱舍是吾奚稽诸无已其贞悔乎无动则贞内而悔外有动则贞遇而悔之一爻变则贞静而悔动五爻变则贞动而悔静二爻变则遇贞上而之贞下三爻变则之贞下而遇贞上六爻俱变则贞之而悔遇贞者主也贞悔分而賔主判矣賔主判而盛衰形矣而无动占遇之彖全动占之之彖半动之占两彖又尤当参焉者乃所谓不尽拘者如仝寅得潜龙而占飞跃飞跃未动而势有必至也希夷得离之明夷而两卦之蕴搜括无遗岂待遇哉故左传之占或详卦名或推卦象或及卦变或及互体或及肖体或及变互或及反对或参天时或参星纬或参人事则彖之辞不尽拘也此外如火珠林体用生克之类亦咸有竒中者是可拘一定之例哉
　　朱子占法已见启蒙王氏占法一爻变本卦爻为贞之卦爻为悔二爻兼用二爻变以初变爻为贞次变爻为悔作两节消息之三爻变以先变为贞后二变为悔四爻变五爻变六爻变皆以先变爻为贞后变爻为悔作四五六节消息之六爻皆不变则占彖辞彖辞为七八不变者设也丰南禺占法贞悔者以六画言则内为贞外为悔以三画言则下为贞上为悔贞取定守为义悔取感通为义故六画则决之外卦三画则决之于上爻如初二两爻变则以二决之内卦三爻皆变则以三决之如内三爻皆静外卦之二爻变三爻变者皆依内卦之例如初之于四或五或上二之于四或五或上三之于四或五或上皆二爻变槩决之于悔三爻变者如初四五如二五上如三四上四爻变者如初三四上皆以最上一爻决之三爻变者如二三四四爻变者如初二三四则以四决之而参之以二所谓二与四同功而异位也如二三五如三四五如初三五皆三爻变者如初二三五如初二四五如二三四五皆四爻变者如初二三四五为五爻变者则皆以五决之而参之以三所谓三与五同功而异位也如初二三四上如初三四五上如初二四五上皆五爻变者则皆以上爻决之而参之以初葢上下相应亦若二四三五之例也六爻皆变乾坤占二用余占之卦之贞悔六爻皆静则占本卦之贞悔
　　六爻变占之卦大象六爻不变占本卦大象
　　若彖辞则専以待卜天子诸侯有大事则簭人先筮得其卦书于板以授太卜太卜以墨画所得之卦于腹春灼后左夏灼前左秋灼前右冬灼后右其文入于卦墨谓之食则决之彖葢两家之所以不从启防者以周公爻辞本为九六之变者设非为七八之不变者设周易不用七八岂有七八而冒用九六之辞哉则以之卦不变爻占者失其意矣彖与爻各自为书彖不取足于爻爻不取足于彖易果为卜筮而作未有爻时彖不可占岂文王为未成之书耶
　　煦按必能具此见解方知文王彖辞六爻动静皆可占也第其言卜则未当
　　则以占辞平分于爻彖者非矣
　　煦按不知卦中同动之爻皆可合其辞而占之则是二爻以至六爻同动者周公不别立爻辞将周公亦为未全之书耶
　　然王氏之法所谓四五六节消息者则亦杂而无纪丰氏之法所谓二四同功三五同功初上本末者亦强以辞入于占不可为例
　　煦按于数爻同动于卦中而独择一二爻以为之说皆是未明圣人立象之意也圣人立一象于此而无所不包者总其大意云耳岂数爻之义同见于一卦之中乃不可以一义举也若必逐爻细求其所以然非矣
　　后之君子苟得左氏之意其无例者未尝不可见也故一爻变者既占本卦变爻亦占之卦对爻葢未有贞而无悔者观左氏晋献公筮嫁伯姬遇归妹之暌上爻变既引归上之刲羊承筐又引暌上之张弧可知矣二爻变者以下爻为贞上爻为悔【仍同王见】三爻变者以末变一爻为主【仍同丰见】本卦为贞之卦为悔【仍同朱见】观晋筮立成公遇干之否三为变末曰配而不终君三出焉终者干三之终日也否三包羞故配而不终也
　　煦按以此为否三之解并未知包羞之义説详否卦
　　而启蒙以晋重耳之贞屯悔豫司空季子占利建侯为例谓当占两卦彖辞不知凡所遇之卦不论一爻变至六爻变彖辞无不可引用何独以三爻变专之观左氏孔成子筮立君遇屯之比此一爻变者而史占屯蒙之元亨穆姜遇艮之随此五爻变者而称随彖之词亦明矣如郭璞筮驴鼠遇遯之蛊又为晋王筮遇豫之睽皆三爻变也皆不称彖辞四爻变五爻变者皆以变末一爻为主本卦为贞之卦为悔即如穆姜五爻之变主在上爻艮上之敦艮既有止义而随上之辞拘系之乃从维之故穆姜曰必死于此弗复出矣六爻变者皆以上爻为主两卦为贞悔六爻不变者以初为贞上为悔观晋伐楚筮之遇复六爻不变史曰南国防射其元王中厥目国防王伤不败何待葢晋贞楚悔初之元吉晋实当之上之行师大败以其国君防楚实当之其例明显如是则无三家之病矣
　　附古卦变图【虞仲翔所传】
　　一阴一阳之卦各六皆自复姤而变




　　比【初之五】　　　　【大初之有五】
　　剥【初之上】　　　　夬【初之上】
　　二阴二阳之卦各九皆自临遯而变
　　临　　　　　　遯
　　升【初之三】　　　　【无初之妄三】
　　解【初之四】　　　　【家初之人四】
　　坎【初之五】　　　　离【初之五】
　　蒙【初之上】　　　　革【初之上】
　　【明二之夷三】　　　　讼【二之三】
　　震【二之四】　　　　巽【二之四】
　　屯【二之五】　　　　鼎【二之五】
　　颐【二之上】　　　　【大二之过上】
　　三阴三阳之卦各十皆自泰否而变
　　泰　　　　　　否
　　恒【初之四】　　　　益【初之四】
　　井【初之五】　　　　【噬初之嗑五】
　　蛊【初之上】　　　　随【初之上】
　　丰【二之四】　　　　涣【二之四】
　　【既二之济五】　　　　【未二之济五】
　　贲【二之上】　　　　困【二之上】
　　【归三之妹四】　　　　渐【三之四】
　　节【三之五】　　　　旅【三之五】
　　损【三之上】　　　　咸【三之上】
　　四阴四阳之卦各九皆自大壮观而变
　　大壮　　　　　观
　　【大初之过五重】　　　　颐【初之五重】
　　鼎【初之上重】　　　　屯【初之上重】
　　革【二之五重】　　　　蒙【二之五重】
　　离【二之上重】　　　　坎【二之上重】
　　兑【三之五】　　　　艮【三之五】
　　睽【三之上】　　　　蹇【三之上】
　　需【四之五】　　　　晋【四之五】
　　【大四之畜上】　　　　萃【四之上】
　　变例之卦二
　　中孚
　　小过
　　凡变卦皆从乾坤来
　　干
　　坤
　　煦曰至此乃云卦变皆从乾坤来一语可证圣人传卦之始未尝有卦变之说也葢卦之成也皆由乾坤二用一交而始非干九之用于坤则坤六之用于干然后有三男三女之分故六子之体悉具乾坤之体而或多或少或上或中或下则各各不相同因其多寡不同而别其动静明其体用如三爻之中两阴一阳则以两阴为静体而以一阳为动用之爻葢谓坤本三阴今复有此一阳自外来而交之因得变成此体则自外来交之一爻动而善迁其用可知矣因遂得为主于此卦中故孔子之彖每有上下往来内外进退之说皆是说打初成卦时乾坤摩荡之妙欲人知观象之法而用以审择主爻者也不察乾坤二用不知六子之体全是乾坤之交流为卦变纷纷其说又曷怪焉然而周易之不明遂自卦变一说始矣今观先儒之注彖传中有往来字面率以卦变言之则诸卦之由来皆宜各有一变卦矣而先儒不言岂通论乎
　　变卦反对图【李挺之○挺之传自希夷邵子传于挺之者也】
　　乾坤二卦为易之门万物之祖图第一
　　煦按此处不言变字但言门字便深明用九用六之机
　　干老阳
　　坤老阴
　　乾坤相索三变六卦不反对图第二
　　煦按此处虽言变字止言其形之改易而已然止曰干索而变则非有某卦在某卦之前矣
　　【坤体而干来交】　頣　　　【小过】　　　坎
　　【干体而　大坤来交　过】　　　【中孚】　　　离
　　乾卦一阴下生反对变六卦图第三
　　煦按此处止言生亦非曰此卦之前尚从某卦变来也下生字皆同
　　姤　　　【同人】　　　履
　　夬　　　【有大】　　　【奋小】
　　坤卦一阳下生反对变六卦图第四
　　复　　　师　　　谦
　　剥　　　比　　　豫
　　乾卦下生二阴各六变反对变十二卦图第五
　　遯　　　讼　　　【无妄】
　　【壮大】　　　需　　　【畜大】
　　暌　　　兑　　　革
　　【人家】　　　巽　　　鼎
　　坤卦下生二阳各六变反对变十二卦图第六
　　临　　　【明夷】　　　升
　　观　　　晋　　　萃
　　蹇　　　艮　　　蒙
　　解　　　震　　　屯
　　乾卦下生三阴各六变反对变十二卦图第七
　　否　　　恒　　　丰
　　泰　　　咸　　　旅
　　【归妹】　　　节　　　【既济】【否泰既未下重】
　　渐　　　涣　　　【济未】
　　坤卦下生三阳各六变反对变十二卦图第八
　　泰　　　损　　　贲
　　否　　　益　　　【防噬】【泰否既未重】
　　蛊　　　井　　　【未济】
　　随　　　困　　　【济既】
　　六十四卦相生图【李挺之○挺之二图当以前图为正葢前图止言乾坤之生而此图则云自某卦来矣前图当是孔门之正传后图当是汉儒所加至为后世言卦变者借口则误矣】
　　姤　干一交而为姤
　　复　坤一交而为复
　　凡卦五阴一阳者皆自复卦而来复一爻五变而成五卦
　　师　　　谦　　　豫
　　比　　　剥
　　凡卦五阳一阴者皆自姤卦而来姤一爻五变而成五卦
　　【同人】　　　履　　　【小畜】
　　【大有】　　　夬


　　凡卦四阴二阳者皆自临卦而来临五复五变而成十四卦
　　【第一　　明四变　　夷】　震　屯　颐
　　【第二复四变】　升　解　坎　蒙
　　【第三复　小三变　　过】　萃　观
　　【第四复二变】　蹇　晋
　　【第五复一变】　艮
　　凡卦四阳二阴者皆自遯卦而来遯五复五变而成十四卦
　　【第一四变】　　讼　防　鼎　【大过】
　　【第二复　无四变　　妄】　【家人】　离　革
　　【第三复　中三变　　孚】　【大畜】　【大壮】
　　【第四复二变】　睽　需
　　【第五复一变】　兑
　　李挺之所传二图俱本乾坤二卦来方能发明彖中之防然犹取所变之卦而立之图是溺于习说未能尽数扫除者也
　　否　干三交而为否
　　泰　坤三交而为泰　些二语言交亦当
　　凡卦三阴三阳者皆从泰卦而来泰三复三变而成九卦
　　【第一　　归三变　　妹】　节　损
　　【第二复三变】　丰　【既济】　贲
　　【第三复三变】　恒　井　蛊
　　凡卦三阳三阴者皆自否卦而来否三复三变而成九卦
　　【第一三变】　　渐　旅　咸
　　【第二复三变】　涣　【未济】　困
　　【第三复三变】　蛊　【噬嗑】　随
　　煦按前图多泰否既未四卦此图止于六十四卦其中唯复姤泰否言交则是其余言自某卦变来则非须熟观二用图解则是非辨矣
　　象数论曰损损下益上其道上行益损上益下自上下下由损观之似以三爻益上爻由益观之似以四爻益初爻小畜密云不雨反对为履履下之兑泽气成云故曰密云兑变而防风以散之故曰不雨朱子所谓十九卦之彖辞皆以反对为义者也井改邑不改井兑为刚卤之地变而为防则近利市三倍是故邑也坎不变是不改井也皆对困言之
　　煦按其余所言皆以反对为义来氏之综卦即本于此








　　周易函书约存卷七
　　钦定四库全书
　　周易函书约存卷八　　　礼部侍郎胡煦撰原古【先儒易説】
　　朱子易説
　　朱子曰所谓数者祗是分限节度处得阳必竒得隂必偶凡物皆然而圗书爲特巧而着耳
　　煦按分限节度四字有体防此合中之分不可不辨者也予谓时有三候位有三等非真有三之可指也只是圣人扵极精极微处看出分限节度如此故其立卦止于三爻不复加也然必知象数原不离理而理实贯乎有象无象有数无数之中方知夫子一贯之道方知易冒天下之道
　　煦按卦圗画自伏羲卦名非伏羲所定也伏羲时观圗玩书则以画卦其时未有文字其圗尚未开折但仿竒偶剖别隂阳爰是一加再加先合后分内合外分以寓夫中外流通体用一原之道而伏羲之易于是乎尽因其寓义无穷经三圣人之表章究莫能尽故无俟乎开而为卦而圗中之妙上契天道下合人事化化生生之大原万事万物之极则尽秘其中故其灵妙无与为比后世圣人具吉凶同患之心将欲因贰以济民行因见义圗最灵最妙合之则天地藏扵无眹而两大者资其统御分之则万形彰为万象而保合者各载乾元然后开为六十四卦而万物万事之理兼偹无遗卲子所由谓备万物之数又以为三十六宫都是春也今夫动有动象植有植象此目覩而易辨者也六十四卦不逾隂阳至其或多或少或上或下虽有数可纪而圗尚未开又何名可命因象而达理乎是则伏羲之道原具夫未开之圗而名所由称必在巳开之后审矣今观下系第六章曰其称名也杂而不越扵稽其类其衰世之意也又曰开而当名辨物既以称名为衰世之意则伏羲未尝称名可知又曰开而当名辨物则伏羲未开未名未尝辨物可知又曰因贰以济民行则伏羲中古嗜欲未甚文字未起无待于济无俟于开又可知凡皆稽考义类而有以深识其由然也今考黄帝涿鹿之战始肇兵端伏羲时安得有师神农教民树艺实始饮食伏羲时安得有鼎又观下系第二章如耒耜舟车弧矢杵臼取义于卦象者均非伏羲中古所有则类之可稽者固了然在目也善乎孟子之尚友也曰论其世也不论其世则执我以衡人而其人之时势不真善乎孔子之论易也曰稽其类也不稽其类执今以论古而其事之违时者不少所由贵论世之法也如不解称名之说爲卦而言泛泛作卦爻解说则孔子何必有稽类之说又何必有衰世之论又何必有开而当名因贰济民之说哉须知看伏羲之圗全在浑沦圆转未开未拆时着想留神看文周之易虽要在逐卦逐爻着想留神然亦不可离却羲圗然亦不可了太极孔子曰易有太极但证其有而不指太极之所在盖即在两仪未起之先也文王之释卦也未亨之始命之为元周公之释爻也两仪所分命之为初其义亦可想矣既知圗自圗卦自卦爻自爻三圣之易原不相混又知爻即卦卦即圗三圣之易原不相离则谓孔子之显诸仁卽是説文周之易藏诸用即是説伏羲之易可也
　　又曰易之有象其取之有所从其推之有所用非苟为寓言也然秦汉诸儒必欲究其所从则既泥滞而不通王弼以来直欲推其所用则又疎略而无具二者皆失之一偏而不能阙其所疑之故也故王弼曰义苟应健何必干乃为马义苟合顺何必坤乃为牛而程子亦曰理无形也故假象以显义此乃所以破先儒胶固支离之失而开后学玩辞玩占之方则至矣然观其意又似直以易之取象无复有所自来但如诗之比兴孟子之譬喻而已如是则是説卦之作为无所与于易而近取诸身逺取诸物者亦剰语矣故疑其説亦若有所未尽者因窃论之以为易之取象固必有所自来而其为繇辞巳具于太卜之官故今不可复考则姑阙之而直据辞中之象以求象中之意使足以为训诫而决吉凶其亦可矣固不必深求其象之所自来然亦不可以假设而遽欲之也
　　煦按此段论观象之法最详是学者第一要事故详论之象者像也假此物之形似以象此卦此爻也因此卦此爻之理深隐难测故假肖似之物类以象之非如诗之比兴孟子之譬喻固已然执象以求泥而不通汉魏之儒类然矣至以为无复有所自来亦当夫外假肖似之形而曲象卦爻之义理岂复有所自来哉特惧遗象徒拘执人事占卜之説则遂无以识此卦此爻之真矣今试问河洛二圗天非以象示乎先天四圗伏羲非以象则乎文王卦辞周公爻辞非卦爻之象乎以象示者其浑沦涵蓄不可骤解扵是拟卦辞而以象拟爻辞而以象亦适如其浑沦涵蓄止耳孔子之彖辞特着徃来上下之説无非敎人观象之法也孔子之繋説仰观俯察逺取近取以及悬象着明耒耜舟车之悉有取也无非示人观象之法也即以广八卦论取象之类不一而足然非因此一卦以求尽事事物物之类也是欲因此最多之象反以求得此卦性情之真耳总縁周易之妙通扵无象之表难可名言故假象中之肖似俾之得象言斯其契合也微矣夫孔子之一贯犹不能添一字注脚而况周易为大道从出之原乎但合众多之象皆能返以求此卦之精蕴又合诸卦之象能返以求先天四圗之精蕴则无象之表将有以妙契其微而不尽之象亦将有以旁通其防何也其理寓于象而其妙固不止于象也
　　来矣鲜释象
　　卦中释象有不拘説卦干马坤牛干首坤腹之类者有自卦情而立象者如乾卦本马而言龙以乾道变化龙乃变化之物故以龙言之朱子语録或问卦之象朱子曰便是理防不得如干为马而説龙如此之类皆不通煦按龙周公之象马孔子之象皆象也安得谓马是而龙非若执定一象以为正则金玉大赤之类皆非乎象之所起皆自圗书而始圗书为天地自然之易象焉而已非有道理显于言说也伏羲则以画卦其时未有文字隂阳竒偶之画象焉而已非有道理显于言说也卦爻既开文字渐起六书之义类不过象形指事防意谐声转注假借则是圣人文字之设其初亦假象寓意者也逮于文字流传既乆道理阐发益明用代结绳而纪事因遂有辞明义显之文然而上古之文着于简防非如后世书籍繁多故其为文皆极简贵何况周易始于卦爻其中义理包涵无尽若非假象何由自眀则文周系辞而拟之以象仍然伏羲之卦河洛之圗书其中所具方圆分合之数耳苐索道理于文字中恒乐其辞明义显求道理于象数之内非髙视逺寄取精防神终不能尽识其指归于是乎以周易简贵之文极精极微之象羣相趋走便宜一路直欲如文字义理开卷了然致四圣之心埋没乆矣夫六经皆孔子所定其于周易独加十翼又曰五十学易可无大过则象之不易窥也虽圣人犹难言之汉时去古未逺其所传授皆出孔门而汉儒解易多从象中讲究必宣圣传授之真未尽冺也苐溺象而悖理非周易正解耳其本卦爻而言象固犹可稽也止縁后世分象与理而二视之遂以为康成一言象王弼一派言理夫卦止六爻咸欲实证于事遗象而言理是事也而非理也夫理固未有遗象孤存者也遗象而言理必至顾此失彼得粗遗精则固未知象中之包涵浑括原不可以意计穷也至扵濓溪之与康节其传悉出希夷乃一以为理一以为数非惟不知二公同出一原其道理若合符节亦并不知周易中理之与数为何等物事矣夫象数固依理而显理固即象数而具者也穷象而不究理则非真象穷理而不恊象则非真理来矣鲜于理障之后独能上溯虞荀深求义例不为时下理障所窘其有功于易岂浅鲜哉
　　玩辞【李本固全书彚编】
　　辞之文而且竒有设为不必然之物者龙何战乎战何野乎血元黄乎此不必然之物也有不必然之事者龙无首乎无首而为龙乎噬干肉乎噬而得黄金乎倘其偶乎牝牛畜之乎未占畜乎占而当畜乎此不必然之事也有不必然之地者西南乎东北乎往之而利乎不利乎此不必然之地也有不必然之应者七日来复乎八月有凶乎飞鸟遗音乎尅应乎此不必然之应也有卦反对而辞同者益之二即损之五姤之三即夬之四未济之四即既济之三故所系之辞亦同然意之所指则异矣有辞在此卦而通之于彼卦者帝乙归妹系之归妹矣而又繋之于防三四易则为泰也跛能履繋之于履矣而又繋之于归妹彼履干此履震也有辞同而意异者均一防茅连茹也而在泰则为君子进在否则为小人进均一濡尾也而在既济则无咎在未济则可吝均一利女征也在家人则利于女在闚观则不利于丈夫矣有辞同而意亦同者小畜以隂在上而曰宻云不雨自我西郊小过亦以隂在上而曰宻云不雨自我西郊有彖辞与爻辞异意者临为临隂则四隂为小人而至临知临敦临不以小人目之也遯以隂长而遯则能遯为君子乃初与二亦以君子之遯言之观之四隂非小人乎乃言君子之观光复以一阳来复为言乃六爻皆取善念之复彖固一意而爻又一意也观此可知目阳爻爲君子目隂爻为小人者非也有以爻爲主而我为宾者六三勿用取女是以三为女而我勿取之也上九观其生君子是以上为君子而我观之也初九舍尔观我是以初九为灵龟而我语其舍也六五射雉是以五为雉而我射之也以我用爻此一例也有以爻为主应爻为賔者见舆曵是以三爲舆而上九见之也童牛之牿是以初为童牛而四牿之也豮豕之牙是以二为豕牙而五豮之也王假有家是以二为有家而五假之也求婚媾是以四为婚媾而初求之也此以爻用爻又一意也有言在此而意在彼者据其辞则泰之四小畜之五若为小人夸诩而其意则在君子也晋之康侯泰之大来若为君子庆盛世而意则在衰世也有鄙之者有危之者曰不雨曰穴鄙小人之无能也曰童观曰闚观鄙君子之不能有为也曰剥牀曰蹢躅曰女壮甚小人所以危君子也而总之皆扶阳抑隂无非为君子谋耳是以象为辞者何其广大悉备也翼曰系辞焉而明吉凶又曰繋辞焉所以断也是辞以断占故即占以为辞曰利贞曰安贞曰居贞曰永贞曰元永贞曰可贞曰君子贞曰女子贞曰妇人贞曰童仆贞曰小人贞曰牝马之贞曰幽人之贞曰武人之贞曰内比之贞曰外比之贞曰不息之贞曰师贞曰旅贞诏之也曰艰贞曰厉贞曰贞厉曰贞吝曰贞凶曰不可贞曰不可疾贞曰勿用永贞曰不利君子贞戒之也曰无悔者可免于悔曰悔亡者有悔而亡之也曰亏悔曰无只悔勉之也曰有悔曰小悔警之也是故有亨有元亨有吉亨有小亨有亨小有惟心亨有利贞亨有元吉有大吉有终吉有吉无不利有往吉有吉亨有吉无咎有厉吉有厉终吉有悔厉吉有贞吉有它吉庆之也有利见有利往有利渉有利用有无不利示之也有无咎有何咎有厉无咎有何其咎有吝无咎有无咎吉有往无咎可之也有终吝有小吝有它吝有贞吝有往吝有见吝惜之也有勿用有勿用有攸往有不利有攸往有不利涉大川有无攸利有小利有攸往禁之也有凶有大凶有厉有灾眚有终凶有贞凶有征凶有起凶有见凶有以凶有终有凶蔑贞凶有凶无咎有凶旡攸利矜之也是以占爲辞者何其变化无穷也有象以寓理有占以决疑而系辞之道备矣而要之以贞悔为本贞则吉亨所必致悔则可反凶吝而无咎矣此玩辞之大端葢采傅文兆之语也煦按玩辞所论或合或否不尽皆当独取其得叅互考证之法倘充其类而广之谅于周易之学不难入也
　　三易【李本固全书彚编】
　　按周礼太卜掌三易之法干令升注云天地定位山泽通气雷风相薄水火不相射此小成之易也帝出乎震齐乎巽相见乎离致役乎坤説言乎兊战乎干劳乎坎成言乎艮此连山之易也初干初与初艮初兊初荦初离初厘初防【一作奭奭即□字之讹奭即防也】此归藏之易也小成者伏羲之易也而文王因之连山者烈山氏之书也而夏人因之归藏者轩辕氏之书也而商人因之夏得人统故嵗首建寅而卦首艮商得地统故嵗首建丑而卦首坤周得天统故嵗首建子而卦首干伏羲之易小成为先天神农之易中成为中天黄帝之易大成为后天杨用修云邵康节之易先天后天其源出于此今之读易者知有先天后天而不知有中天读尚书者知有古文今文而不知有中文可乎连山藏于兰台归藏藏于太卜此语见于桓谭新论则后汉时连山归藏犹存不可以艺文志不列其目而疑之至隋世之连山归藏则伪作上官求赏者耳按罗长源之论三易颇与此同而曰山海经云伏羲氏得河圗夏后氏因之曰连山黄帝氏得河圗商人因之曰归藏烈山氏得河圗周人因之曰周易杜子春从之误矣按归藏之文有干为天为君为父为大赤为辟为卿为马为禾为血卦之类则知与今易通矣或曰归藏黄帝之书首坤启筮乃有尧降二女以舜妃之语节卦云殷王其国常母谷目之类易为伏羲书而有帝乙文王等语又何耶其卦是也其文非也连山之文禹代之作归藏之文汤代之作而易之文特文王之作至于爻辞则周公而彖象则孔子也易者易也变易也而乾坤以为首连山者重山也故重艮以为首艮山也归藏者万物藏焉故也故重坤以为首坤者藏也从时配位是三统之政也三易之书其书一其法异其为卦皆六位经卦皆八而别卦皆六十四书一也易尚变连山归藏尚不变法异也变老也不变少也易用九六尚老也连山用七归藏用八尚少也尚变之占三百八十有四不变之占亦三百八十有四凡七百六十有八其所以逆天地隂阳之神数定天地隂阳人事之休咎者备矣注或云商蓍防三十六葢商氏之易主于坤坤之防三十有六也惟易则变故一可六十四而六十四可以为一是故以六十四乘六十四得四千九十六其与连山归藏倍一之理殊矣于是复以五十约之为三千二百则今之易卦三十二阳三十二隂者也大衍之数五十实筌乎此或曰得意忘象何首卦之云是不然曷亦知夫太易之掌其法而不掌其书耶书果一则连山得阳归藏得隂繇屯而下卦卦分也而在三易则卦不分焉故曰不异抑且不知杂卦之次与序卦之列不同焉又何欤伏羲氏之为小成神农易之为中成神农之中成黄帝易之为大成伏羲氏之先天神农易之为中天神农之中天黄帝易之为后天岂非易道变通不穷是故伏羲作之于前而神农黄帝相与振明于后惟变通之术不得不异而其为道则未尝不同欤世之学者不原乎此乃更以为易道不一可以随时而变置者亦诞惑矣按桓谭论易一曰连山二曰归藏三曰周易连山八万言归藏四千三百言则汉之二易犹存明矣而笔丛谓归藏为杜子夏所撰何耶孔子曰我欲观商道是故之宋而不足徴也得坤干焉坤干商易也晋薛贞注唐长孙无忌论齐世本蓍三卷缺文昔启筮明治洪水牧占大明桀筮荧惑武王伐纣牧占蓍老曰不吉是也按明荧惑大明蓍老归藏卦名也公羊疏孔子作春秋九月成卜之得阳豫之卦史记秦始皇获滈池璧言明年祖龙死不乐卜之得游徙按阳豫疑即豫卦游徙疑即旅皆连山卦名也陆佃云长安人家有之其卦皆纵然北齐刘光伯常撰伪连山鲁史记以应遗书之诏后亦败矣世有连山三十卷者乃梁元帝之所撰笔丛据孔安国语连山归藏周末巳亡隋艺文志有连山易十卷按班氏六经首周易不闻有夏商之易隋时牛宏购求遗书至三十七万卷不闻有连山而至唐始出何耶攷之北史刘传隋文搜访圗籍因伪造连山上之故马端临以为作也而晋经簿始有归藏易十三卷晋太尉叅军薛贞唐司马膺各有注按七略无归藏隋志有二卷称子夏撰或以为杜子夏非卜商也杜子夏名邺西汉人必邺所撰至汉仅存初经齐母本蓍三篇隋志称此书惟载卜筮不类圣人之防唐世固疑其伪马端临业辨之矣路史孔安国以羲炎黄帝之书谓之三坟少昊颛喾唐虞之书谓之五典康成从之而贾逵以三坟为三皇时书以五典为五帝典常至马季长始以三坟为隂阳始生天地人之三气岂其然哉予家三坟三卷以山气形为之三坟山坟言君臣民物隂阳兵象谓之连山气坟言生动长育止杀谓之归藏而形坟则言天地日月山川云气谓之坤干复有河圗姓纪天皇防辟地皇政典之类大率似假羲炎黄帝为言以迁就于孔说云元丰中毛渐使西京得诸南阳逆旅伪书也夫坟者防与大之训而索者究八体之应也葢礼法之书故史伯云平八索以成人建九纪而立徳张平子以三坟为三礼而马融以八索为八卦惟有以也按观此而连归之真赝可晳矣归藏即坤干也乃分归藏坤干为二坟其陋尤甚夏易首艮也而夫子赞连山乃终之以艮【谓成言乎艮在后也】商易首坤也而夫子赞归藏乃后坤【谓坤以藏之在后也】葢归重于艮坤以见卦首艮首坤之繇也文兆乃泥夫子之言谓夏商易皆首震反谓首艮坤者为误然则先天以干兊离震巽坎艮坤为序而夫子赞先天乃先地山后水火亦将因以易其序乎文王之易以干坎艮震巽离坤兊为序而夫子赞之乃先其震亦谓首震可乎观艮之成终而成始及于宋得坤干之语则连山当以艮震巽离坤兊干坎为序归藏当以坤干兊艮离坎巽震为序矣其先震雷圗从中起耳令升乃谓初干初与何故哉路史初与初干初离初荦初兊初艮初奭初厘是也文王后天之方位法洛书之方位即连山之方位也特首艮首干之异耳然连山之画自神农始神农画卦于五帝之前何以位符洛书于五帝之后所谓先天而天弗违非耶禹之修用连山葢以其数符龟书文王后天何以循用连山所谓后天而奉天时者耶人但知伏羲之先天为则河圗而孰知文王之后天则洛书乎人但知禹则洛书以叙畴又孰知禹则洛书修连山乎先圣后圣同一揆天心圣心无二轨竒哉合而观之惟伏羲之卦始称先天即神农之中天巳落后天则世人之不知有中天也无足怪也夫三易虽变而经卦八别六十四终不变三统虽变而春卯秋酉及厯元终不变服色之黑白赤可变而上绘下饰不可变也政之尚忠质文可变而簠簋升降之礼不可变也子曰商因于夏礼其损益可知也周因于商礼其损益可知也岂非文者可革而本者不可革乎此羲易夏时所以至今不可革欤用修引希夷曰易学意言象数四者不可阙一其理具见于圣人之经不及文字引説止有一圗谓先天方圎圗也以寓隂阳消长之说与卦之生变圗亦非创意以作孔子繋辞述之明矣又作易龙圗序曰龙圗者天散而示之伏羲合而用之仲尼黙而形之希夸以授穆伯长伯长以授李挺之挺之谓邵雍曰物理外有性命之学雍悉之作后天圗见于伯温之序朱子因其出于希而讳之后作启防指天地定位节曰此先天之学也帝出乎震节曰此后天之学也似说易无有此圗矣葢康节因孔子易传难明因希夷之圗又作后天圗如周子因易有太极一句而作太极圗今便谓先有太极圗而后有易传可乎按翼传所以明古易六圗所以明翼传故今之四易皆先翼传后圗说焉易筌亦是此意
　　煦按其说谓易似无此圗是未知全部周易之卦皆出于先天圗而文周之卦辞爻辞皆所以发先天之秘蕴者也试问河出圗洛出书非孔子之言乎则之者必何如而则之乎又则之将欲何为乎将必有以得其解矣今谓六圗所以明翼传则未知翼传皆所以明六圗也易之始止有先天四圗并文王后天一圗止得五圗今云六圗或兼大圎圗中之方圗论也
　　天地定位山泽通气雷风相薄水火不相射八卦相错数往者顺知来者逆是故易逆数也








　　按此说卦明先天易也希夷圗之邵子曰干南坤北离东坎西震居东北兊居东南巽居西南艮居西北定位者干南上坤北下定尊卑之位通气者艮山根着于地而泉脉从此出兊泽连接于天而石润从此生震雷从地起由内而动于外巽风自天行由外而入于内互相冲也水火本相害今一左一右在于天地之间各处而相济不相侵克也
　　煦曰如此而言不相射宜乎其未知易也是乃对待定位之说耳今欲眀之但将下面三句以天地定位一句逐卦比量当自得其解矣
　　自震至干为顺自巽至坤为逆
　　亦非逆顺之理既知此节为圗言则便当圗上留神何得执言卦者言圗乎论圗则一阳逆生而上一隂逆生而下耳阳而降下始为顺隂而升上始爲顺也
　　又曰乾坤纵而六子横易之本也王斋胡氏曰圎圗南北为纵东南西北西南东北爲横杨用修云易画自下而上圗自左而右故曰逆数凡上下下曰顺下上上曰逆左徂右曰顺右徂左曰逆史称伏羲太昊氏春也邵子以易配春大戴礼言伏羲氏以木徳王画卦自下而上即木之自根而干干而枝也其画三木之生数也其卦八木之成数也重卦亦两其三八其八耳木行春也春贯四时木徳仁也仁包四端伏羲所以为羣圣首而易为五经之原乎路史本乎阳者升而上本乎隂者降而下干纯阳天也故正位乎南坤纯隂地也故位正乎北干附正性于离故中虚有日之象坤附正性于坎故中实有月之象
　　此亦未知逆顺及用九用六之义
　　日生乎东故离正位乎东月生乎西故坎正位乎西今之上经首乾坤而尾坎离取四正之卦也干下交坤故三男之卦附于坤坤上交干故三女之卦附于干干一变为巽居干之左再变为艮故居坎之左三变而之坤坤一变为震居坤之左变为兊故居离之左三变而之干艮为山兑为泽地势髙于西北故艮位之四渎凑于东南故兊处之雷出乎地故附坤之东北风薄乎天故附干之西南今之下经以震艮巽兊为用取四维之卦也乾坤坎离纯一不变故莅乎四正震艮迭用巽兊互变故莅乎四维此伏羲之所理也翼学编伏羲之作易也天火阳之正其卦为干为离地水隂之正其卦为坤为坎风为天之变雷为火之变其卦为巽为震山为地之变泽为水之变其卦为艮为兊然而间兊于干离首巽于坎艮葢阳降而下隂上而升泽上于天风行乎地斯以眀相交之用与县镜乾坤坎离以四正卦居四正之位震巽艮兊以四反卦居四隅之位其位则干一坤八兊二艮七离三坎六震四巽五亦各相对而成九数九老阳之数干之象而无所不包也隐然寓尊干用九之意煦按此段言圗皆合易理予所谓当看圗不当防卦也
　　震一阳离兊二阳而干三阳也巽一隂坎艮二隂而坤三隂也是为运行之序也干统三男坤统三女本其所由生也文兆曰坎一阳而刚得中兊防二阳而刚得中干三阳而刚得中离一隂而柔得中震艮二隂而柔得中坤三隂而柔得中易所谓刚中正柔得中其本之此乎震艮坎皆二隂而应一阳防离兊皆二阳而应一隂易所谓上下应刚柔皆应其本之此乎震一阳也兊二阳而干三阳非阳长乎防一隂也艮二隂而坤三隂非隂长乎易所称浸长道消其本之此乎
　　煦作循环太极圗即是发挥隂阳消长之义苐所言应爻则非














　　帝出乎震齐乎防相见乎离致役乎坤说言乎兊战乎干劳乎坎成言乎艮
　　按此説卦明连山易也希夷圗之曰正位称方震东离南兊西坎北四维言位艮东北防东南干西北坤西南坤独称地者八方皆统于地兊言正秋不言方位四卦主时为四正其类可见离称相见万物皆见于此兊称説言以正秋非万物所説之时唯以兊体为泽物之所説不取其时艮称成言艮体终止万物令以生成成言者艮连于寅故特言成邵子曰震兊横而六卦纵易之用也路史此神农之易以人事为重乾坤相交万物化生然后成功则男女以用事父母以退处此天地之常理也阳以顺动故干顺进四位而处于西北隂以逆行故坤逆退四位而处于西南离火生东而王于南坎水生西而王乎北火炎上水润下故离自东而南水自西而北也雷以春分出帝故自东北归于夘泽以秋分始伏故自东南反于西长养万物于春夏之交者风也故防自西南而居于已作止万物于春冬之际者山也故艮自西北而处乎寅此则应地之方而见于用者也文兆曰离其大明之候乎干其寒水之候乎易所称文明坚氷其本诸此乎离南方之卦也易所称南征南狩其本之此乎坤西北艮东北也易所称西南得朋不利东北其本诸此乎震木之始生也齐防而木始髙矣有木而后生火故离次之有火而后能生土故坤次之坤者土也土中能生金而金生在泽也兊为泽也干则为金矣故干次之干天也天一生水故坎次之坎者水也水能生木而木多生于山也故次艮而复震也易所以称渐木乗木金矢金其取诸此乎
　　古连山文
　　姤初六龙化于虵或潜于洼兹孽之牙象不可与长也复初七龙潜于神复以存神渊兮无畛操兮无垠象可与致用也
　　剥上七数穷致剥而终象致剥而终亦不知变也阳文启筮享神于大陵之上
　　其卦有阳豫游徙之类
　　赝连山文
　　有太始有太极有太易有太初有太素云云皆勦合凿度之文
　　伏羲称天皇神农称人皇轩辕称地皇
　　岐伯天师云先时者杀不及时者杀云云勦征文天皇氏防辞云咨予上相共工我惟老极无为子惟扶我正道咨告于民俾知甲厯日月歳时子勿怠共工曰工居君臣之位无有劳君其念哉皇曰下相皇桓抚爱下民同力咨告于民桓曰君其念哉云云全勦舜典又有民兵器隂兵妖阳兵遣兵阳阵防辞又有主我屋主我两斧诸语











　　雷以动之风以散之雨以润之日以暄之艮以止之兊以说之干以君之坤以藏之
　　按此说卦明归藏易也语録朱子欲取出圎圗中方圗在外此即取出方圗以明归藏易者也胡王斋曰震离兊阳得干而有所居防坎艮隂得坤而有所归宿希夷圗之邵子曰干七子兊六子离五子震四子防三子坎二子艮一子坤全隂故无子干七子坤六子兊五子艮四子离三子坎二子震一子防刚故无子乾坤七变是以昼夜之极不过七分也兊艮六变是以月止于六共为十二也离坎五变是以日止五共为十也震防四变是以体止四共为八也击壌集曰天地定位否防反类山泽通气咸损见意雷风相薄恒益起义水火相射既济未济四象相交成十六事八卦相荡为六十四邵子曰圗皆从中起内四卦四震四防相配而近有雷风相薄之象震防之外十二卦纵横有离坎有水火不相射之象坎离之外二十卦纵横有艮兊有山泽通气之象艮兊之外二十八卦纵横有乾坤有天地定位之象四而十二十二而二十二十而二十八皆有融八相生之妙以四隅自外而内则乾坤否防第一层之四隅兊艮咸损第二层之四隅坎离既未济第三层之四隅震防益恒第四层之四隅县镜其中为震防者各四自是而为坎离者各八而坎离之上下四隅四防复存焉自坎离之外而为艮兊者各十二而艮兊之上下为震防坎离者各四又自艮兑之外为乾坤者各十六而乾坤之上下为震防坎离艮兊者各四焉按此翼之所谓故水火相逮雷风不相悖山泽通气然后能变化既成万物者也路史葢伏羲之易本于天归藏之易本乎地学者不知究尔干坎离震在天为阳在地为刚故在天则居东南在地则居西北防坎艮坤在天则为隂在地则为柔故在天则居西北在地则居东南立天立地自然之理如此即坤字荦即坎字厘即震字奭即防字此归藏本文即黄帝易杨用修云易曰隂阳合徳而刚柔有体曰隂阳之义配日月曰一隂一阳之谓道曰隂阳不测之谓神不曰阳隂而曰隂阳者何也曰生生之谓易阳主生隂主死若曰阳隂则死而不复生矣先隂后阳葢有生生不穷之义焉匪特此也易曰是故知死生之説是故知鬼神之情状又曰阖户谓之坤辟户谓之干不曰生死而曰死生不曰神鬼而曰鬼神不曰辟阖而曰阖辟亦犹晦先于朔不曰朔晦而曰晦朔然则商易之首坤葢亦有见于此朱氏曰周易所配五行按方圗可见从中起震防在中木生于春而长于夏是故震防之为木者凡十六卦木生则火离在东南火之盛是故离之为火者凡八卦火生则金干兑则西南金之盛是故干兊之为金者凡十六卦金生则水坎在西南之中水之盛也是故坎之为水者凡八卦文兆曰震坎艮以一竒为主虽多隂而为刚卦防离兊以一偶为主虽多阳而为柔卦易所称刚上柔下其本诸此乎以一阳而统二隂是一君而二民也以二阳而统一阴是二君而一民也易所称君子大君得民逺民其本诸此乎震初画坎中画艮上画刚易柔也防初画离中画兊上画柔易刚也易所称刚柔相易其本诸此乎初阳位也震居之则当防居之则不当二隂位也离居之则当坎居之则不当三阳位也艮居之则当兊居之则不当易所称当位不当位其本诸此乎
　　古归藏文
　　初经云初与【即坤】初干初离初荦【即坎】初兊初艮初奭【即防】初厘【即震】
　　煦按此与朱震本少异朱震先二老后少中长而却以干南在先非首归藏之义也朱震以坤为奭以防为与此以坤为与以防为奭
　　坤尧降二女以舜妃
　　节殷王其国常母谷目
　　大明不吉有初亡后
　　荧惑不利出征惟利安处彼为狸我为鼠勿用作事恐伤其父
　　穆王子筮卦于禺强
　　封于崇死三嵗不腐副之以吴刀
　　昔黄神与炎帝战于钜鹿将战筮之
　　启筮云空桑之苍苍八极之既张乃有羲和是主日月出入以为晦明
　　启筮徙九鼎启果徙之
　　蚩尤出自羊水八肱八趾防首登九淖以伐空桑黄帝杀之于青丘
　　干爲天爲君爲父爲大赤爲辟爲卿爲马爲禾爲血卦其卦有明夷荧惑耆老大明之类
　　赝归藏文
　　归动乗舟　归动乗轩　藏止重门　杀动干戈　杀长战杀止乱　生动勲阳　止杀寛宥　归杀降生杀害　长归从师　长藏从夫　动止戒生杀相克皆经典剰语
　　赝坤干文地皇坤乾象
　　云天成隂　云地髙林　山地险径　气地下湿　山日沈西　天日昭明　川日流光　日月代明　川月东浮　日山危峰　月山曲池　山云叠峰　山气笼烟　川气浮光　云气流霞　月天夜明　川山岛雷山岫　气山嵒　日川湖　云川溪　气川泉　月川湖　山川涧　皆词人语或勦诸经典或取诸闾阎不类三代以上者
　　夹漈郑氏曰连山用三十六防归藏四十五防周易四十九防





　　周易函书约存卷八
<经部,易类,周易函书约存>
　　钦定四库全书
　　周易函书约存卷九　　　礼部侍郎胡煦撰原古【先儒易派】
　　乾坤凿度一【象数论黄宗羲纂】
　　自纬学禁絶之后其全书之见于今者干凿度而已而脱文误字芜不可理间尝为之反覆推求其述有五一求所直部嵗置积算
　　煦按此即后甲子年甲子月甲子日甲子时也
　　以元嵗除之余不满部首嵗即爲天元满部首嵗除之为地元再满部首嵗除之为人元不尽以纪嵗约之煦按纪嵗者七十六年也
　　即所入部之年也以部上之干支次其不满纪嵗之年则得嵗次矣
　　煦按此处不言积算不满纪嵗谓不至七十六年也
　　二求主嵗之卦置部首以来嵗数以三十二除之余不足者从乾坤始二卦而当一嵗末算即主嵗之卦三求世轨
　　世轨有二有唐尧世轨有文王世轨其用法则同
　　置积算以大周三万一千九百二十除之余以七百六十而一为一轨不满轨者即入轨之年也一轨消息一卦大周逢竒起复逢偶起姤四十二轨消息卦三周有半八十四轨消息卦七周所谓八十四戒也
　　四求厄数轨意置大周以来年数
　　周文王世轨大周三万二百四十
　　别用消息卦除之每一除为一厄
　　此属过去
　　周而复始除至当下而止视其所置之年甲乙为饥丙丁为旱戊巳为中兴庚辛为兵壬癸为水
　　五求五徳终始置积算以一千五百二十嵗除之余以三百四嵗约之木金火水土相次为转移之嵗五徳日数置部以来积日以一百八十除之余以三十六约之甲丙壬戊五子相次是其日也其积算天元至文王受命之嵗二百七十五万九千二百八十【脱一五字】嵗入戊午部二十九年伐崇侯作灵台改正朔戊午部之嵗为庚子二十九年则戊辰也以武王伐纣十三祀推之时嵗在巳夘则文王受命为丁夘伐崇改乃是受命后一年之事郑康成谓受命后五年为此非也康成云三部首而一元一元而太嵗复于甲寅以甲寅为天元之嵗伐崇是戊午年【煦按此年字当是部字】而非戊午部也【按此部字当是年字】戊午年文王尚在羑里岂能伐崇哉召诰周公摄政七年孔頴达防此年入戊午部五十六嵗在乙未上距伐纣十七年伐崇二十八年其为戊午部而非戊午年明矣不得以甲寅为天元嵗首也今定天元至壬子【作象数论之嵗】二百七十六万二千一百四十九嵗入人元庚子部五年【煦按此上为今壬子之积算】
　　乾坤凿度二
　　主嵗之卦以周易为序而爻之起贞则以六日七分之法为序内卦为贞外卦为悔故从初爻起为贞其卦于六日七分在某月即以某月起初爻阳卦左行隂卦右行两卦以当一嵗前为阳后为隂左行者其次顺数右行者其次逆数皆间一辰干于卦序在四月巳坤于卦序在十月亥今干初不起四月坤初不起十月者以十一月阳生五月隂生乾坤不与众卦偶故干贞于十一月子坤又不起于五月者五月与十一月皆阳辰间辰而次则相重矣故贞于六月未舍午而用未是退一辰也屯序在十二月蒙序在正月各以其月为贞师序在四月比序亦在四月隂卦与阳卦同位隂卦退一辰而贞五月【此以文王之卦序为序】阳卦在阳辰隂卦亦在阳辰【子寅辰午申戍皆阳辰】阳卦在隂辰隂卦亦在隂辰【丑夘巳未酉亥皆隂辰】皆退一辰以为贞不得同位然也防在正月贞其阳辰否在七月亦阳辰也自宜避之以两卦独得乾坤之体故各贞其辰而皆左行中孚贞于十一月子小过正月之卦也宜贞于二月夘而贞于六月非其次矣故云法乾坤葢诸卦皆一例唯乾坤防否中孚小过六卦不同此是作者故为更张自乱其义而注言防卦当贞于戌否卦当贞于亥抑又不知所据矣
　　乾坤凿度三
　　轨运测騐之法可以考见者以所值之轨分受命之君之善恶从世爻得正失正而言复之初阳得正故圣人临之二阳失正故庸人防之三阳得正故君子大壮之四阳失正故庸人夬之五阳得正故圣人干之上阳失正故庸人姤之初隂失正故小人遯之二隂得正故君子否之三隂失正故小人观之四隂得正故君子剥之五隂失正故小人坤之上隂得正故君子以一卦得正之爻为享国之世祚复二四上三隂得正三六十八故十八世初阳得正而不数者阳少故也临四上得正二六也故十二世防初三得正为二九四上得正为二六并之三十世大壮初三得正为二九上得正为一六并之二十四世夬初三五得正为三九上得正为一五【盛极而消】并之三十二世姤遯主隂虽三五得正而皆阳也故止一世否二五得正一九一六得十五世而非盛时故即以二五为世数观二四五得正而二五止数其位四则数位兼数并之二十世剥二四得正为二六故十二世干三九二十七而三十二世者于五兼数其位也坤三六十八而三十六世者偶其数也其受命即位之年在入轨之初与天运相符则有贤子孙继之以毕其轨亦如六爻次序自初至上不当轨年之初【入轨巳十年百年】既与天运不符身幸不失子孙自不能继受命之君其徳宜与卦运相符苟失其徳隂则起大而强阳则柔易而弱则不永其位水旱兵饥攷知其年预爲之备则可以救灾度厄此五者其大略也然其言自相违背不审于理一轨七百六十年所谓圣人庸人君子小人者一君当之乎统一轨之君以当之乎干为庸人而三十二世遯为君子而一世则是有天下者可一委之运数而人事不修也即位之年必欲当轨之初岂尽如所云乎帝王之治天下允执其中宁因消息所直而过刚过柔以迎卦气乎水旱兵饥十年内外不能不遇而以六百年七百年为期是乱日少而治日多也小道可观致逺恐泥其斯之谓与
　　煦按此秦汉之纬书其説不经非圣人之制也黄宗羲以为故为更张自乱其义又云自相违背不审于理知言哉独取其积算始于甲子年甲子月甲子日甲子时与嵗法上元冬至相合姑存之
　　干凿度嵗法
　　元纪
　　部首　甲子一甲子部【毎部七十六年】庚辰二癸夘部
　　一　丙申三壬午部　　壬子四酉部
　　为　戊辰五庚子部　　甲申六巳夘部
　　天　庚子七戊午部　　丙辰八丁酉部
　　元　壬申九丙子部　　戊子十乙夘部
　　甲辰十一甲午部　庚申十二癸酉部
　　丙子十三壬子部　壬辰十四夘部
　　戊申十五庚午部　甲子十六巳酉部
　　庚辰十七戊子部　丙申十八丁夘部
　　壬子十九丙午部　戊辰二十乙酉部
　　部首　甲申一甲子部　　庚子二癸卯部
　　二　丙辰三壬午部　　壬申四酉部
　　为　戊子五庚子部　　甲辰六巳卯部
　　地　庚申七戊午部　　丙子八丁酉部
　　元　壬辰九丙子部　　戊申十乙卯部
　　甲子十一甲午部　庚辰十二癸酉部
　　丙申十三壬子部　壬子十四卯部
　　戊辰十五庚午部　甲申十六巳酉部
　　庚子十七戊子部　丙辰十八丁卯部
　　壬申十九丙午部　戊子二十乙酉部
　　部首　甲辰一甲子部　　庚申二癸卯部
　　三　丙子三壬午部　　壬辰四酉部
　　为　戊申五庚子部【此八元庚子部也】甲子六巳卯部人　庚辰七戊午部　　丙申八丁酉部
　　元　壬子九丙子部　　戊辰十乙卯部
　　甲申十一甲午部　庚子十二癸酉部
　　丙辰十三壬子部　壬申十四辛卯部
　　戊子十五庚午部　甲辰十六巳酉部
　　庚申十七戊子部　丙子十八丁卯部
　　壬辰十九丙午部　戊申二十乙酉部
　　煦按此后七十六年至癸亥又复起甲子甲子至已卯七十六庚辰至乙未七十六丙申至辛亥七十六故下接壬子其甲子部至壬寅三十九故下接癸卯每以四十九年加之其癸卯壬午等乃至同日之干支也
　　日法八十一分
　　月之日二十九日余八十一分日之四十三
　　嵗之月十二余十九分月之七
　　纪嵗七十六
　　纪月九百四十
　　煦按七十六年其月止该九百一十二添闰月二十八故有九百四十之数
　　纪日二万七千七百五十
　　煦按此七十六年之日也
　　部嵗一千五百二十
　　部月一万八千八百
　　煦按此一部之月即一千五百二十年之月也
　　部日五十五万五千一百八十
　　煦按此一部之日也即一千五百二十年之日也
　　元嵗四千五百六十
　　此一元之嵗也
　　元月五万六千四百
　　此一元之月也
　　元日一百六十六万五千五百四十
　　此一元之日也
　　分部之法十九年为一章章首甲子日子时
　　此甲子部首之甲子章也
　　朔旦冬至谓之至朔同日第二章首复得至朔同日然非甲子日乃癸卯日酉时第三章首至朔同日乃是癸未日午时第四章首至朔同日乃是癸亥日卯时厯四章毕得七十六年其明年至朔同日乃癸卯日子时煦按此癸卯即第二纪之癸卯也其下壬午纪则当为壬午日之子时
　　因其至朔同时与第一章首同遂以七十六年断为一纪而以其日干支名其部每章差三十九日九时每纪差一百五十九日除两甲子则毎纪止差三十九日二十纪通差七百八十日甲子十三周无余复以甲子别起部首
　　煦按此即古来章部纪元之法一曰宋仁宗康定元年辰徐复对宋仁宗曰嵗值小过刚失位而不中其强君徳乎附此以备考证
<经部,易类,周易函书约存,卷九>







　　干凿度世轨
　　一轨【七百六十年】　　　圣人　　一十八世消
　　二轨【一千五百二十年】　　庸人　　一十二世消
　　三轨【二千二百八十年】　　君子　　三十世消
　　四轨【三千四十年】　　　庸人　　二十四世消
　　五轨【三千八百年】　　　圣人　　三十二世消
　　六轨【四千五百六十年】　　庸人　　三十二世消
　　七轨【五千三百二十年】　　小人　　一　世　消
　　八轨【六千八十年】　　　君子　　一　世　消
　　九轨【六千八百四十年】　　小人　　十　世　消
　　十轨【七千六百年】　　　君子　　二十世消
　　【十一】轨【八千三百六十年】　　小人　　一十二世消
　　【十二】轨【九千一百二十年】　　君子　　三十六世消
　　【十三】轨【九千八百八十年】　　圣人　　一十八世消
　　【十四】轨【一万六百四十年】　　庸人　　一十二世消
　　【十五】轨【一万一千四百年】　　君子　　三十世消
　　【十六】轨【一万二千一百六十年】　庸人　　二十四世消
　　【十七】轨【一万二千九百二十年】　圣人　　三十二世消
　　【十八】轨【一万三千六百八十年】　庸人　　三十二世消
　　【十九】轨【一万四千四百四十年】　小人　　一　世　消
　　【二十】轨【一万五千二百年】　　君子　　一　世　消
　　【二一】轨【一万五千九百六十年】　小人　　十　世　消
　　【二二】轨【一万六千七百二十七年】　君子　　二十世消
　　【二三】轨【一万七千四百八十年】　小人　　十二世消
　　【二四】轨【一万八千二百四十年】　君子　　三十六世消
　　【二五】轨【一万九千年】　　　圣人　　一十八世消
　　【二六】轨【一万九千七百六十年】　庸人　　一十二世消
　　【二七】轨【二万五百二十年】　　君子　　三十世消
　　【二八】轨【二万一千二百八十年】　庸人　　二十四世消
　　【二九】轨【二万二千四十年】　　圣人　　三十二世消
　　【三十】轨【二万二千八百年】　　庸人　　三十二世消
　　【三一】轨【二万三千五百六十年】　小人　　一　世　消
　　【三二】轨【二万四千三百二十年】　君子　　一　世　消
　　【三三】轨【二万五千八十年】　　小人　　十　世　消
　　【三四】轨【二万五千八百四十年】　君子　　二十世消
　　【三五】轨【二万六千六百年】　　小人　　一十二世消
　　【三六】轨【二万七千三百六十年】　君子　三十六世消
　　【三七】轨【二万八千一百二十年】　圣人【阙】
　　【三八】轨【二万八千八百八十年】　庸人　　一十二世消
　　【三九】轨【二万九千六百四十年】　君子　　三十世消
　　【四十】轨【三万四百年】　　　小人　　二十四世消
　　【四一】轨【三万一千一百六十年】　　圣人　　三十二世消【四二】轨【三万一千九百二十年】　　庸人　　三十二世消
　　文王世轨
　　一轨【七百二　　　　　二十年　　　　　　二】轨【一万五千八百四十年】
　　二轨【一千四百　　　　二四十年　　　　　三】轨【一万六千五百六十年】
　　三轨【二千一百　　　　二六十年　　　　　四】轨【一万七千二百八十年】
　　四轨【二千八百　　　　二八十年　　　　　五】轨【一万八千年】
　　五轨【三千六　　　　　二百年　　　　　　六】轨【一万八千七百二十年】
　　六轨【四千三百　　　　二二十年　　　　　七】轨【一万九千四百四十年】
　　七轨【五千四　　　　　二十年　　　　　　八】轨【二万一百六十年】
　　八轨【五千七百　　　　二六十年　　　　　九】轨【二万八百八十年】
　　九轨【六千四百　　　　三八十年　　　　　十】轨【二万一千六百年】
　　十轨【七千二　　　　　三百年　　　　　　一】轨【二万二千三百二十年】
　　【十一】轨【七千九百　　　　三二十年　　　　　二】轨【二万三千四十年】
　　【十二】轨【八千六百　　　　三四十年　　　　　三】轨【二万三千七百六十年】
　　【十三】轨【九千三百　　　　三六十年　　　　　四】轨【二万四千四百八十年】
　　【十四】轨【一万八　　　　　三十年　　　　　　五】轨【二万五千二百年】
　　【十五】轨【一万八　　　　　三百年　　　　　　六】轨【二万五千九百二十年】
　　【十六】轨【一万一千五　　　三百二十年　　　　七】轨【二万六千六百四十年】
　　【十七】轨【一万二千二　　　三百四十年　　　　八】轨【二万七千三百六十年】
　　【十八】轨【一万二千九　　　三百六十年　　　　九】轨【二万八千八十年】
　　【十九】轨【一万三千六　　　四百八十年　　　　十】轨【二万八千八百年】
　　【二十】轨【一万四千　　　　四四百年　　　　　一】轨【二万九千五百二十年】
　　【二一】轨【一万五千一　　　四百二十年　　　　二】轨【三万二百四十年】
　　水旱轨意
　　复【阳爻六十四隂爻五十六复一阳五隂再周得六百八十八】
　　临【二阳四隂再周得七百四】
　　防【三阳三隂再周得七百二十】
　　【大壮】【四阳二隂再周得七百三十六】
　　夬【五阳一隂再周得七百五十二】
　　干【六阳再周得七百六十八】
　　姤【一隂五阳再周得七百五十二】
　　遯【二隂四阳再周得七百三十六】
　　否【三隂三阳再周得七百二十】
　　观【四隂二阳再周得七百四】
　　剥【五隂一阳再周得六百八十八】
　　坤【六隂再周得六百七十二】
　　干凿度五徳转移
　　木徳　　三百四嵗【煦按以下皆三百四嵗加之】
　　金徳　　六百八嵗
　　火徳　　九百一十二嵗
　　水徳　　一千二百一十六嵗
　　土徳　　一千五百二十嵗
　　五徳日数【从部首起冬至甲子朔】
　　木徳　　甲子三十六日
　　金徳　　庚子三十六日
　　火徳　　丙子三十六日
　　水徳　　壬子三十六日
　　土徳　　戊子三十六日
　　煦按自干凿度焦赣京房而下如太元洞极潜虚元包洪范经世书大约皆本凿度京房而推广之以合诸嵗数耳虽曰附易以行而易之正义不与焉故但以为易之派也易冒天下之道各家所说自应包括其中若论本义自应以尽性至命天人合一为极则焉今于各家所着节其大略于后然于尽性至命之道无与也即用以占卜亦无可占之騐大约皆后之学者不克穷理妄自附于作者之林以欺世盗名耳然犹有存之学之传之者非尽留心圣道者也大都艶前人之名故不论是非不求实騐止资以为博雅之助尔
　　易林
　　焦赣字延夀传经学于孟喜当西汉元成之间以易道上干梁王遂为郡察举诏补小黄令着焦氏易林每卦各有六十四变变各有词亦西汉之杰作也
　　煦按周易三百八十四爻而每卦六爻每爻各系以辞非止占独动之爻也若止独动之爻可占则二爻同动以及三四五六爻同动者周公未尝别立爻辞则周易所系之占辞岂不大有缺略乎不知一卦之爻各有时位既巳二爻三爻四爻五爻同动于一卦自不应外此一卦别求道理即如乾卦二三爻同动以位而论则有在下可见之象以理而论则有居下谨畏之象以时而论则有居下渐进之象是此二爻其理未始不一其事未尝不可合占如或初三四合三爻而动则有由静而动由潜而方跃之象潜而始跃安得不寅畏中存凡人占事必有始终潜始而跃终莫不凛以兢惧之心则三爻之象固一理也周公逐爻而设之辞却不别立二爻以至五六爻同动之辞职是故耳即用九一节是为六十四卦所有阳爻同出于干故特着乾元之用孔子文言巳明告之非为六爻同动者言也以卦之六爻或独动或合动周公逐爻各有辞矣今于六十四卦不论独动合动每于所动之卦皆别立一辞比诸周公爻辞絶不相类如前所云九二九三两爻同动周公之辞何等切实其在易林则为干之无妄辞曰传言相误非于径路鸣鼓逐狐不知迹处如前説初九九三九四三爻同动周公之爻辞俱在也其在易林为干之涣辞曰跛踦相随日暮牛疲陵迟后旅失利亡雌絶无一字与周公爻辞相似夫周易经四圣厘定吉凶悔吝自古及今莫之或爽者道存故也若使道理尚有渗漏尚俟后人寡知见缀而补之岂四圣之聪明领防不子若乎抑亦不揣之甚矣学者有志圣道寜弃术数而尊圣经可耳若妄意推求自鸣著作圣人既逺乌得而禁诸然而圣人之经随人所用皆可得益随人所占皆可得騐彼妄意推求者卒亦莫之有益莫之有騐也斯其浅深离合亦槩可想矣大抵卦中合动之爻皆宜合所动之辞而占左氏所定同动之爻既无遗漏又恒合诸互卦变卦以为之说当亦有由然也其説见沙随程迥古占法巳见前卷
　　京房易传
　　商瞿子木受易孔子五传至汉田何子庄又三传为孟喜而焦赣云从孟氏问易顿丘京房君明师之房授殷嘉姚平乗宏遂为京氏学京房元帝时人
　　孔子曰一世二世为地易三世四世为人易五世六世为天易游魂归魂为鬼易鬼为系爻【今作克我为鬼】财为制爻【我克】天地为义爻【即生我为父母】福徳为寳爻【子孙】同气为专爻【兄弟】龙徳十一月子在坎左行【即月建】虎行五月午在离右行五行生死【即今生旺墓例】阳入阴阴入阳交互相荡积算随卦起宫天地之内无不通也【干起已坤起亥震起寅防起午坎起子离起丑艮起未兊起申】初爻三日二爻三日三爻三日各九日余一曰闰余三旬成月积月成年成万一千五百二十防
　　此言每爻三十防大衍数用之
　　分三十为中三十为上三十为下总一百二十【倍六十卦】新新不停生生相续故淡泊不失其所易所以断理定伦也晁景迁曰京文字舛讹余三十四年乃能以象数辨正之葢辨三易谨气候以观盈虚也进退以几而为卦主者世也据一起二而为主之相者应也世所位而阴阳转者飞也肇乎所配不脱乎本以飞何宫之卦乃伏何宫之位者伏也起世而周内外参本数以纪月者建也终始无穷以纪日者积也防于中以四为用备四卦者互也干建甲子于下坤建甲午于上八卦之上乃生一世之初初一一世之五位乃分为五世之位其五世之上乃为游魂之世五世之初乃为归魂之世而归魂之初乃生后卦之初其建刚日则节气柔日则中气虚则二十八盈则三十六至于世应飞伏死于位生于时生于时死于位则意遗乎言者也焦小黄变四千九十六管辂定干之轨七百六卦入坤之轨六百七十二卦知之者将以语康节三易矣
　　煦按此即今传火珠林占法也其系制义寳即生克制化也其纳支干于中而每有竒騐即容成造甲子之法也说见别集原圗内其以八纯之世定于宗庙乃自一世至五世以及游归之世皆各各不爽者取卦中升降之气与隂阳之升降合也其每更一世则必另为一卦而仍不离乎本宫之性情则圣人歴歴騐之而确有以见其然也其卦气之升至于五矣乃复以降气取之而六位不复变者正所以存本宫之性情也亦圣人歴歴騐之而确有以知此爻之不变也夫易始于伏羲冒天下之道者也文王周公孔子相传曰周易黄帝老子相传曰金丹此周易之一分也周易之传于孔子者以道为主其别传为京氏之学究数而言占此周易之又一分也想当古皇授受时必合精粗巨细而归于一致其后相沿既乆聪眀不逮古人遂分金丹术数而为三矣然而京房所传虽全在占上留心其五行卦气之说犹不失隂阳四象之防精而求之皆各有至理存焉正未可以粗鄙而略之也如所云归魂之初乃生后卦之初岂非有见于卦气之循环周流不息乎如所云生于时死于位岂不谓时为流行不息位为一定不移与圣人论爻之説同乎乃学周易而未尝取騐于占虽道理百出言之可聼要皆旁出岐趋必非正防故吾于京氏犹有取也至于溺数而遗理则又在所畧矣
　　潜老曰七变藏九不变主变
　　煦按七变者一世至归魂也不变者上爻也
　　游魂归魂原始反终谁知之乎今之术火珠林者未有能读京传者也余亦十年而后通其觧干统气故虚五而起积每卦五变合上为六而游魂之变亦虚五而行四阳卦当二十四则所余二十六也【煦按二字当是三字】震坎艮首虚一位而自干巳巳至艮庚子【艮字当是震字】则余二十八也四隂卦亦然刚干起月首故六月得二十六柔干中气则六月止得二十八
　　宿则两周而定南方七宿加参焉五行以生为序故订而谱之
　　立【春秋】坎初【戊　　雨水寅　　处暑】防初【辛　　惊蛰丑　　白露】震初【庚子春秋】分兑四【丁　　清明亥　　寒露】艮四【丙　　谷雨戌　　霜降】离四【巳酉】立【夏冬】坎四【戊申】　　小【满雪】防四【辛　　芒种未　　大雪】干四【壬午夏冬】至兑初【丁己】　　小【暑寒】艮初【丙辰】　　大【暑寒】离初【巳卯】











　　干【建始甲子至巳巳兼巳已至甲戌积算起巳已至戊辰　五星从位起填星与坤飞伏　参位起壬戌统七十二】
　　姤【起坤宫庚午芒种至乙亥小雪积乙亥至甲戌太白　飞防　井入辛丑　分气候三十六】遯【辛未大暑至丙子大雪丙子至乙亥太隂辰星　飞艮　鬼降丙午】
　　否【壬申立秋至丁丑大寒丁丑至丙子　嵗星　飞坤　栁降乙卯】
　　观【癸酉秋分至戊寅立春戊寅至丁丑　荧惑　飞防　星宿降辛未　二十八】
　　剥【甲戌寒露至已卯春分已卯至戊寅填星　飞艮　张降丙子　三十六】
　　晋【已卯春分至甲申立秋甲申至癸未　太白　飞离伏艮伏五世之上卦　翼降已酉　二十八大戊寅立春至癸未大署癸未至壬午　太隂有辰星　与坤飞伏　轸降甲辰　三十六】
　　震【建丙子大雪至辛已小满积算辛已至庚辰嵗星　与防飞伏　角降庚戌　三十六】
　　豫【丁丑大寒至壬午芒种壬午至辛已荧惑　飞坤　亢　乙未　二十八】
　　解【戊寅立春至癸未大暑癸未至壬午填星　飞坎　氐　戊辰　三十六】
　　恒【巳卯春分至甲申立秋甲申至癸未太白　飞防　房　辛酉　二十八】
　　升【庚辰清明至乙酉秋分乙酉至甲申　太隂水星　飞坤　心　癸丑　三十六】
　　井【辛已小满至丙戌寒露丙戌至乙酉嵗　飞坎　尾　戊戌　二十八】
　　【大丙戌寒露至辛卯春分辛卯至庚寅　荧　飞兑过　伏坎伏五世之上卦　箕　丁亥　三十六】随【乙酉秋分至庚寅立春庚寅至己丑填　计都此南斗也庚辰二十八】
　　坎【建癸未大暑至戊子大雪积戊子至丁亥太白　与离飞伏　牛降戊子　二十八】
　　节【甲申立秋至己丑大寒己丑至戊子　太隂辰星　飞兑　女丁已】
　　屯【乙酉秋分至庚寅立春庚寅至已丑　嵗　飞震　虚　庚寅】
　　【既丙戌寒露至辛卯春分辛卯至济庚寅　荧　飞离　危　己亥】
　　革【丁亥小雪至壬辰清明壬辰至辛卯　填　飞兑　室　丁亥】
　　丰【戊子大雪至癸已小满癸已至壬辰　太白　飞震　壁　庚辰】
　　【明癸已小满至戊戌寒露戊戌至丁酉　辰星夷　飞坤伏震伏五世之上卦　奎　癸酉】
　　师【壬辰清明至丁酉秋分丁酉至丙申　嵗　娄　戊午】
　　艮【建庚寅立春至乙未大暑积乙未至甲午荧　与兑飞伏　胃　丙寅　三十六】
　　贲【辛卯春分至丙申立秋丙申至乙未填　飞离　昴　已卯　二十八】
　　【大壬辰清明至丁酉秋分丁酉至丙申畜太白　飞干　毕　甲寅　三十六】
　　损【癸已小满至戊戌寒露戊戌至丁酉辰　飞兑　觜　丁丑　二十八】
　　睽【甲午芒种至已亥小雪已亥至戊戌嵗　飞离　参　己酉　三十六】
　　履【乙未大暑至庚子大雪庚子至已亥荧　飞干　井　壬申　二十八】
　　【中庚子大雪至乙己小满乙己至甲辰　填　飞孚防伏干伏五世之上卦　鬼　辛未　三十六】渐【巳亥小雪至甲辰清明甲辰至癸卯　太白　栁　丙申　二十八】
　　坤【建甲午芒种至巳亥至戊戌周而复始　与干飞伏　五星从位起太隂水星　星宿从位降癸酉】复【乙未起坤大暑至庚子大雪积庚子至巳亥　嵗星　飞震　张宿降庚子　分气候二十八】临【丙申立秋至辛丑大寒积辛丑至庚子荧惑　飞兑　翼在丁卯　三十六】
　　防【丁酉秋分至壬寅立春壬寅至辛丑填星　飞干　轸降甲辰　二十八】
　　【大戊戌寒露至癸卯春分癸卯至壬寅壮太白　飞震　角降庚午　三十六】
　　夬【巳亥小雪至甲辰清明甲辰至癸卯辰星　飞兑　亢降丁酉　二十八】
　　需【甲辰清明至巳酉秋分巳酉至戊申　嵗星　飞坎伏兑伏五世之上卦　氐降戊申　三十六】比【癸卯春分至戊申立秋戊申至丁未　荧惑　与干飞伏　房降乙卯　二十八】
　　防【辛丑大寒至丙午芒种丙午至乙已　填　与震飞伏　心　辛卯】
　　【小壬寅立春至丁未大暑丁未至丙畜午　太白　飞干　尾降甲子】
　　【家癸卯春分至戊申立秋戊申至人丁未　辰　飞离　箕　巳丑】
　　益【甲辰清明至巳酉秋分巳酉至戊申嵗　飞震　计都降庚辰北斗也】
　　【无乙己小满至庚戌寒露庚戌至妄巳酉　荧　飞干　牛　壬午】
　　【噬丙午芒种至辛亥小雪辛亥至嗑庚戌　填　飞离　女　巳未】
　　颐【辛亥小雪至丙辰清明丙辰至乙卯　太白　飞艮伏震震字误当离五世之上卦　虚　丙戌】蛊【庚戌寒露至乙卯春分乙卯至甲寅　辰　与震飞伏　危　辛丑】
　　离【戊申立秋至癸丑大寒癸丑至壬子　嵗与坎飞伏　室　巳巳　三十六】
　　旅【巳酉秋分至甲寅立春甲寅至癸丑　荧　飞艮　壁　甲辰】
　　鼎【庚戌寒露至乙卯春分乙卯至甲寅　填　飞防　奎　辛亥】
　　【未辛亥小雪至丙辰清明丙辰至乙济卯　太白　飞坎　娄　戊午】
　　蒙【壬子大雪至丁已小满丁己至丙辰　辰　飞艮　胃　丙戌】
　　涣【癸丑大寒至戊午芒种戊午至丁己　嵗　飞防　昂　丁己】
　　讼【戊午芒种至癸亥小雪癸亥至壬戌　荧飞干伏防伏五世之上卦　毕　壬午】
　　【同丁已小满至壬戌寒露壬戌至人辛酉　填　觜　已亥】
　　兑【乙卯春分至庚申立秋庚申至己未　太白与艮飞伏　参　丁未】
　　困【丙辰清明至辛酉秋分辛酉至庚申　辰　飞坎　井　戊寅】
　　萃【丁已小满至壬戌寒露壬戌至辛酉　嵗　飞坤　鬼　乙己】
　　咸【戊午芒种至癸亥小雪癸亥至壬戌　荧　飞艮　栁　丙申】
　　蹇【已未大暑至甲子大雪甲子至癸亥　填　飞坎　星　戊申】
　　谦【庚申立秋至乙丑大寒乙丑至甲子　太白　飞坤　张　癸亥】
　　【小乙丑大寒至庚午芒种庚午至己已　辰过飞震伏坤伏五世之上卦　翼　庚午】
　　【归甲子大雪至巳己小满巳己至妹戊辰　嵗　轸　丁丑】
　　煦按此卦序以干统震坎艮三男在前坤统防离兑三女在后其二十八宿自参纳干而始一卦一宿顺行至防而止又由震起角顺行至归妹唯随卦纳计都下注曰南斗益卦纳计都下注曰北斗然皆注世爻于下葢纳于世爻也或由世爻而更衍其宿亦未可定凡冬至立春之类其上所用之支则月建也其云建始甲子则配六爻者也干多已己至甲戌六干支为其建统七十二也其云三十六老阳之防也二十八少阳之防也干言七十二建始之所统也其云起巳已至戊辰周六甲也














　　外层京以辟统公侯卿大夫卦
　　次层后天八卦顺加除坎离震兊
　　煦按次层所列皆后天卦位而又以后天卦顺加之者也俱以各宫之卦居首其家人当为防
　　内层邵子除乾坤坎离
　　煦按其卦皆先天之卦而又加以先天之卦也在左者左下在右者右下
　　四层每爻一气

　　辟卦毎爻一候
　　凿度类是谋稽覧圗俱言卦气唐志曰月卦出孟喜章句以为易本于气而后以人事明之
　　孟康曰分至之首皆得八十分日之七十三颐晋井大畜皆五日十四分余皆六日七分
　　邵子曰三百八十四爻真天文也止用三百六十以乾坤坎离之不用也不用所以用也故万物变而四者不变也葢自京氏亦除四卦以三百六十五度四分度之一爻直一日而五度竒则每度八十分五日四分度之一当得四百二十分六十卦分之卦各七分是所谓六日七分也止庵谓此最尽天体智按此京减三统日法之一耳依邵子法五度四一当为一千八百九十分则十卦卦得三十一分六秒每两卦相对寓六十四藏一之象焉纬占曰每六气后余一日三时五十八分有竒二十四气共五日三时归于气终此四分厯以九百四十分为日法也后天坎离震兊四正卦其用十二乾坤艮防四隅卦其用四十八数尽则交六九七八合之皆十五四正用六四隅用九
　　煦按此隂阳互用之机在洛书则四正竒数四隅偶数也以后天配先天除坎离震兊亦即除乾坤坎离之义但取其爻数与三百六十相合耳若以圗论断以除先天乾坤坎离为是不然则与六十四卦圎圗不合
　　以七八居中六九前后相交焉此京氏本法至今卦影用之其以辟统公侯卿大夫则太取之环配者也四维之用所以维四正故皆主九贵其用也大抵先天立体后天主用全以具爻纳虚相应原自妙叶谨衍于后煦按次层后天之卦除坎离震兊皆左旋三层先天之卦除乾坤坎离者皆自上而下











　　邵子曰干干也支枝也干十而支十二则阳数中有隂隂数中有阳也此言二五则阳而隂三四则隂而阳也潜老曰具爻配通期多二十四爻今以一气虚一爻则二十四气虚二十四爻虚者合二为一则十二也故当气盈虚之象焉四而为一则二十四而六也智曰凡四肢之节以虚能转故纳虚之法纳于气节之间今按每气皆十五日二时五刻原有余赢故赢爻应之举一章七闰闰年四大月三小月为三百八十四日权法十六两一斤斤亦三百八十四铢列其恒法而盈虚在中矣甲壬阳孤乙癸隂虚五子五丑之类纳一于孤虚之间则七十二也纳虚爻二十四而以二为一亦七十二也六十律六十甲子与除四之卦则其体矣然嵗有四千三百二十时即贞悔七十二卦之十周爻也今以通期爻具爻贞悔爻三等而与甲子轮之聼其不齐而五千七百六十自齐矣此半其具防十五闰年而十六其通期八卦各两其三百六十而九十六周甲子也别详全谱年也月也日也时也分秒也爻与甲子环轮相续而积闰气分盈缩其间自何硋焉易真神明之牖○九年前二月十五日辰即今年正月初一日辰为月九十七为日二千八百八十而四十八周甲子也此推歩家约法也今五千七百六十则两其九年四十八周甲子耳凡四十九年合易之具防
　　今世揲蓍者少而火珠林之术盛行大槩本于京氏卦弃其象数爻取于干支一世卦为一世应于动静无与也一事为一门类与爻辞无与也然某观京房易传又与今世所行间有出入则亦失其传也
　　曰世应分爲八宫干震坎艮坤防离兊各主一宫所属七卦自下而上以次受变变至五爻则上爻不可复变上爻为本宫之主故第六卦从五爻返至四爻变而复主卦之画谓之游魂第七卦则内卦皆复主卦之画谓之归魂主卦以上爻为世其次五卦以变爻为世游魂以四爻为世归魂以三爻为世【亦内卦之上爻也】世之对为应初与四二与五三与上是也
　　曰飞伏世爻所在见者为飞不见者为伏见者即世爻之纳甲不见者八主卦取相反之纳甲【干与坤反震与防反坎与离反艮与兊反】五变卦取主卦之纳甲【变在一世取主卦一爻变在二世取主卦二爻余凖此】游归二卦取从变之纳甲如干宫游魂从剥而变则取剥四纳甲为伏归魂从晋而变则取晋三纳甲为伏余凖此
　　煦按此又一伏法当不可宗
　　曰建以爻直月从世起建布于六位【惟干坎从初爻起】干起甲子坤起甲午一卦凡六月也
　　曰积算以爻直日从建所止起日如姤上九乙亥即以乙亥上起九为一日终而复始一卦凡百有八十日也术家以月为直符日为传符指六爻所见之支当之非矣
　　曰鬼为系爻财为制爻天地为义爻【天地即父母】福徳为寳爻【福徳即子孙】同气为専爻【兄弟爻也】即术家所定六亲是也其定身爻视世爻之辰子午身居初丑未身居二寅申身居三卯酉身居四辰戌身居五巳亥身居上而京氏无定身爻之例乾卦云水配初位为福徳【初爻甲子水干之子孙】木入金郷居寳贝【二爻甲寅木干之财】土临内象为父母【三爻甲辰土干之父母】火来四上嫌相敌【四爻壬午火干之官鬼】金入金郷木渐防【五爻壬申金干之兄弟】宗庙上建戌亥干木位【谓上爻壬戌土】
　　煦曰末句上字亥字当羡
　　若依术家则干五为身爻干上复为父母京氏皆不言者以世即身也世外复有身不巳赘乎
　　煦按据此则卦身之说后人杜撰耳
　　曰龙徳虎刑龙徳在十一月坎卦子左行虎刑五月在离卦午右行故依建之所立龙徳起子至四月在巳虎刑继之虎刑起午至十二月在亥
　　煦按末句当去二字
　　干徳继之术家见子即为龙徳见午即为虎刑失之逺矣术家又有青龙朱雀勾陈螣蛇白虎元武六神以所占之日甲乙起青龙丙丁起朱雀戊起勾陈巳起螣蛇庚辛起白虎壬癸起元武在龙虎为重出余四神为増加也
　　曰卦位初元士二大夫三三公四诸侯五天子上宗庙曰五星曰二十八宿皆从世爻入卦
　　曰盈虚盈则三十有六虚则二十有八内外卦各分其半以其五行所属起世爻巡于六位视与爻之纳甲相生尅定其吉凶此皆术家之所无也
　　游魂八卦伏【鬼易十六卦不取本宫为伏故别为圗】
　　晋【艮四　大坎四　明震四　中干四丙戌　过戊申　夷庚午　孚壬午】
　　需【兊四丁亥】　颐【离四巳酉】　讼【防四　小坤四辛未　过癸丑】
　　归魂八卦伏
　　【大坤三有乙卯】　随【防三辛酉】　师【离三已亥】　渐【兊三丁丑】
　　比【干三甲辰】　蛊【艮三　同坎三　归艮三庚辰　人戊午　妹丙申】
　　煦按二十四节节有三候一候五日而配以一卦该七十二卦今于四立分至中各虚一卦以象之其十六气每气各计三卦然以予意论之毕竟除去乾坤坎离而以其余六十卦分配三十日则一卦六爻各配六日方与三百六十日合也然必以六日七分者以三百六十之外尚有五日四分度之一也
　　冬至日在坎春分日在震夏至日在离秋分日在兊四正之卦卦有六爻爻主一气余六十卦卦主六日七分八十分日之七嵗十二月三百六十五日四分日之一六十而一周离坎震兊各主一方其余六十卦卦有六爻别主一日凡主三百六十日余有五日四分日之一每日分为八十分五百分为四百分日之一又分为二十分是四百二十分六十卦分之六七四十二每卦各得七分每卦得六日七分也自复至干为息卦曰太阳自姤至坤为消卦曰太隂息卦所属曰少阳消卦所属曰少隂京房精于其学东汉郎顗明之
　　象数论曰以十二辟卦言之剥之至复所隔惟坤六爻其一爻当一候一候得五日五分六分分之五六爻得三十日三十五分非七日也以六十卦言之一卦六日七分剥之至复中隔艮既济噬嗑大过坤未济蹇颐中孚九卦计五十四日六十三分非一卦也孔颖达牵合两者故其说不能合易之七日来复反剥为复所歴七爻以一日为一爻故曰反复其道反复即反覆也与卦气何与即使孔氏之防能合卦气则易之辞毋乃为卦气圗説乎为卦气之法者宓戏耶文王耶
　　煦按黄氏止认得来氏之综卦故确认七日来复为覆卦此说非也如但以覆为义则但曰反覆可矣不必曰复复者往往来来不一之称也如但以覆为义则一覆而即至矣更不必曰七日也七日云者谓中为纯坤六爻所间耳今曰反复为反覆矣然则七日来复亦可曰七日来覆乎葢周易全是先天全是流通活泼的全是仿像天地间隂阳往复循环不巳之运安有一卦可认为一定不移之象乎汉儒去古未逺易道虽晦而尚未尽没其真所以犹有卦气之说特汉儒援入嵗法必欲卦爻皆与日配所以纷纷其说不能尽合前隔九卦之说是太元卦圗如以先天太极圗而论则坤之左右即剥复也安得有九卦之隔
　　六日七分之说相传既乆其余卦气皆自后起有自干至未济并依易书本序以一卦直一日干直甲子坤直乙丑至未济直癸亥乃尽六十日六周而三百六十日四正卦则直二分二至坎冬至离夏至震春分兊秋分不在六十卦轮直之列者焦氏之法也
　　此除后天四正者也
　　有以乾坤坎离四卦为槖籥余六十卦依序卦一爻直一时一月有三百六十时足其数者又以十二辟卦每卦管领一时魏伯阳之法也
　　煦按此除先天四正者也伯阳所用序卦乃火候之次第至于合诸嵗法则必用先天大圗中卦序除去四正乃可也葢离坎震兊乃后天小圗之卦后天无大圎圗则无六十卦可以分爻配日且除后天之四正而合诸先天之大圗则冬至后除去震离兊三卦而夏至后止除坎之一卦故不能合要必除先天四正而用大圎圗者为是
　　干起甲子坤起甲午每卦直六月者京房之法也史绳祖曰革居序卦之四十九当大衍之数节居序卦之六十当周天之度六十卦三百六十爻一爻主一日上经干起甲子防甲午【午当是戌】噬嗑甲申至离三十卦一百八十日而三甲尽下经咸起甲午损甲辰震甲寅至节癸亥而终亦三十卦一百八十日而一年周故天地节而四时成亦曰天地革而四时成中孚小过既未济者以应分至
　　中孚防上兊下小过震上艮下既未济皆坎离此又一除法
　　每爻直十五日以应二十四气先儒言卦起中孚非也以六十卦言甲子起于干以分至四卦言甲子亦起于中孚亦古法也至宋而后有所谓先天圗者于是邵子以六日七分之法施于其圗黜卦起中孚之说以复起冬至姤起夏至其以坎离震兊四正卦主二十四气者改为乾坤坎离此圎圗之卦气也张理以方圗覆背置之泰处于东北干处于东南否处于西南坤处于西北此即干南坤北干东坤西目为后天方圗者也
　　亦以冬至起复至防而正月至干而四月至否而七月至坤而十月此方圗之卦气也
　　此又一除法
　　张氏又以一隂一阳至六隂六阳类而并列六阳处南六隂处北阳自下而升隂自上而降广辟卦之法也邵子又以方圗干兊离震各重之为六十四卦共二百五十六卦【即既济卦圗见前经世书】以之算大运亦以算小运二十四气每气六十四爻积一千五百二十六爻合干兊离震挂一之数谓之挂一圗所谓皇极之学也
　　圗说述曰二十四气七十二候见于周公时训吕不韦取以为月令其书则见于夏小正夏小正者夏后氏之书孔子得之于杞者也夏建寅故其书始于正月周建子而授民时廵狩祭享皆用夏正故其书始于立春夏小正具十二月而无中气有应而无日数至于时训乃五日为三为气六十日为节仲尼赞易时巳有时训观七月一篇则有取于时训可知岂时训因小正而加详欤
　　煦谓七月自是周公诗今云此者见得周公时尚且有取于时训则孔子赞易时有时训明矣
　　说卦言坎北方之卦也离南方之卦也兊正秋也于三卦言方则知坎离震兊各主一方矣于兊言正秋者秋分也兊言秋分则震春分坎冬至离夏至为四正矣复大象曰先王以至日闭闗所谓至日者冬至也于复言冬至则姤为夏至而十二月消息之卦可知矣复象曰七日来复则六十卦分主一嵗卦为六爻爻主一日可知矣系辞曰三百八十四爻当期之日葢六十卦当三百六十日四卦主十二节十二中气所余五日则积分成闰也
　　京房卦气主六日七分用太之序焦赣一卦直一日用周易之序而费直引孟康之法则一爻主一日也京房在元帝时子云在孝平时当是子云用京房卦气
　　卦气正月为泰天气下降当为雨水二月大壮雷在天上当为惊蛰先雨水而后惊蛰宜也惊蛰者万物生乎震震为雷也清明者万物齐乎防防为风也防洁齐而曰清明清明乃洁齐之义谷雨三月中自雨水后土膏脉动至此又雨则土脉生物所以滋五谷之种也小满四月中先儒云小雪后阳一日生一分积三十日生三十分而成一昼为冬至小满后隂生亦然夬四月干之中谓之满者姤初六羸豕孚蹢躅坤初六履霜坚氷至羸豕喻其小蹢躅喻其满履霜喻其小坚氷喻其满易言于一隂既生之后嵗言于一隂方萌之初虑之深防之豫也小雪后有大雪此乃有小满无大满意可知矣至若三月中谷雨五月中芒种此二气独指谷麦言谷必言其生之始谷种于春得木之气残于秋金克木也麦必要其成之终麦种于秋得金之气成于夏火克金也六月小暑六月中大暑夏至后暑已盛不当又谓之小殊不知易曰寒往则暑来暑往则寒来寒暑相推而嵗成焉通上半年之半皆可谓暑通下半年之半皆可谓寒正月暑之始十二月寒之终而曰大暑小暑者不过上半年之词耳六月中暑之极故谓大然则未至于大则犹为小也七月中处暑七月暑之终寒之始大火西流暑气于是乎处矣处者隐也藏伏之义也白露八月节寒露九月节秋本属金金色白金气寒白者露之色寒者露之气先白而后寒固有渐也九月中霜降寒露始结为霜也立冬后曰小雪大雪寒气始于露中于霜终于雪霜之前为露露由白而始寒霜之后为雪雪由小而至大皆有渐也至小寒大寒豳风云一之日觱发二之日栗烈觱发风寒故十一月之余为小寒栗烈气寒故十二月之终为大寒也大抵合而言之上半年主长生曰雨曰雷曰风皆生之气下半年主生成曰露曰霜曰雪皆成之气下半年言天时不言农时农时莫急于春夏也先儒有云日月运行而四时成以其有常也故圣人立法以歩之隂阳相错而万物生以其无穷也故圣人指物以候之贯六气终始早晏五运大小盈虚原之以至理考之以至数而垂示万古无有差忒也经曰五日谓之三谓之气六气谓之时四时谓之嵗又曰日为阳月为隂行有分纪周有道理日行一度月行十三度而有竒焉故大小月三百六十五日而成嵗积气余而盈闰矣经云日常于昼夜行天之一度则一日也共三百六十五日四分之一而周天度乃成一嵗常五日一候应之故三成一气即十五日也三气成一节节谓立春春分立夏夏至立秋秋分立冬冬至此八节三八二十四气而分主四时一嵗成矣春秋言分者以六气言之则二月半初气终而交二之气八月半四气尽而交五之气若以四时之分言之则隂阳寒暄之气到此可分之时也昼夜分五刻亦隂阳之中分也故经曰分则气异此之谓也冬夏言至者以六气言之则五月半司天之气至其所在十一月半在泉之气至其所在以四时之令言之则隂阳至此极至之时也夏至日长不过六十刻阳至此而极冬至日短不过四十刻隂至此而极皆天之未变故经曰至则气同此之谓也天自西而东转其日月五星循天从东而西转故白虎通曰天左旋日月五星右行日月五星在天为隂故右行犹臣对君也日则昼夜行天之一度月则昼夜行天之十三度有竒者谓复行一度之中作十九分分之得七大率月行疾速终以二十七日月行一周天是将十三度及十九分之七数总之则二十九日计行天三百八十七度有竒计月行疾之数比日行迟之数则二十九日日方行天二十九度月巳先行一周天三百六十五度外又行天之二十二度反少七度而不及日也隂阳家说谓日月之行自有前后迟速不等固无常准则有大小月尽之异也本三百六十五日四分度之一即二十五刻【所谓三时者是也】当为一嵗自除嵗外之余则有三百六十日又除小月所少之六日止有三百五十四日而成一嵗通少十一日二十五刻乃盈闰为十二月之制则有立首之气气乃三之至月半示斗建之方乃十二辰之方也闰月之纪则无立气建方皆化气但依嵗以八节见之推其所余乃成闰天度毕矣故经曰立端于始表正于中推余于终此之谓也观天之杳冥岂复有度乎乃日月行一日之处指二十八宿为证而记之曰度故经曰星辰者所以制日月之行也制谓度也天亦无以风雨霜露草木之类应期可证而测之曰言之日亦五运之气相生而直之即五日也如环之无端周而复始书曰朞三百六旬有六日以闰月定四时成嵗即其义也夫日一昼一夜十二时当均分于一日故上智设铜壶滴水漏下壶箭箭分百刻以度之虽日月晦明终不能逃是一日之中有百刻之也夫六气通主一嵗则一气主六十日八十七刻半乃知交气之时有早晏也冬夏日有长短之异则昼夜互相推移而日出入时刻不同然终天百刻矣其气交之刻则不能移也甲子之嵗初之气始于漏水下一刻终于八十七刻半子正之中也二之气复始于八十七刻六分终于七十五刻戌正四刻也三之气复始于七十六刻终于六十二刻半酉正之中也四之气复始于六十二刻六分终于五十一刻未正四刻也五之气复始于五十一刻终于三十七刻半午正之中也六之气复始于三十七刻六分终于二十五刻辰正四刻也此之谓周天之嵗度余刻交于乙丑嵗之初气矣如此而转致戊辰年初之气复始于漏水下一刻则四嵗而一小周也故申子辰气防同者此也已酉丑初之气俱起于二十六刻寅午戌初之气俱起于五十一刻亥卯未初之气俱起于七十六刻气皆起于同刻故谓之三合义由此也以十五小周为一大周则六十年也三车一览以申为水之生子为水之旺辰为水之库故申子辰三合而不知气起于同刻乃天道自然之妙耳
　　五运
　　甲　　　乙　　　丙　　　丁　　　戊
　　化土　　化金　　化水　　化木　　化火
　　巳　　　庚　　　辛　　　壬　　　癸
　　六气
　　子午少隂君火　丑未太隂湿土　寅申少阳相火卯酉阳明燥金　辰戌太阳寒水　巳亥厥隂风木
　　司天者本年所见之隂阳在泉者与之相对者也如子午年则辰戌大阳寒水司天为初之气子午君火为三之气而丑未太隂湿土则为在泉者也









　　周易函书约存卷九
<经部,易类,周易函书约存>
　　钦定四库全书
　　周易函书约存卷十　　礼部侍郎胡煦撰
　　原古










　　煦按图宜重二十一卦乃今所重止二十卦必有应重而不重不应出而出者夫干既重矣而坤不之重何耶既除坎离震兑之四正而兑卦犹存必误也或故出兊以足八十一数亦未可知然巳与立圗之本意不合
　　扬雄字子云焦弱侯曰雄孝平时卒胡正甫简绍芳张平子韩退之司马君实曾子固皆重之
　　一元生三方用三乗一三方生九州用三乘三九州生二十七部用三乘九二十七部生八十一家用三乘二十七八十一家生二百四十三表用三乘八十一二百四十三表生七百二十九赞用三乘二百四十三七百二十九赞生二万六千二百四十四策用三十六乘七百二十九凡一元为一嵗七十二防为一日起十一月始于中之中孚次及周复而左旋一周终于养颐复颐卦名也周养首名也一如大圎圗坤复颐左旋而一周也
　　煦按雄固问竒字者也汉之博学以雄为最然观首之拟卦如上干拟升羡差拟小过增拟益达交拟防从拟随进拟晋释拟解乐拟豫争拟讼事务拟蛊更拟革如此之类止可谓易卦中一字注耳至以八十一数与六十四卦相配所多者二十一因不得不重然止是子云之厯法耳不当作卦爻看也若其逐首准易而拟辞则其失为不少矣潜虚以春夏秋冬生长收藏之义类衍为五十有五亦与此相似
　　三方九州二十七部八十一家曰首犹卦也圜之应天中首冬至日在牵牛初乃汉厯也王荐以卦气著论曰求其故千嵗日至可坐定也一动一静之间复见天地之心数往知来数起于此是易理也即嵗法也雄立踦赢原非牵凑世无知者乃多议之邵子曰雄知厯理伯温曰子云知易之本外有太准易卦气圆图其中首始于子北之冬至入牛一度起分列宿之度而周其天至养而终于斗之二十二度焉其度数多寡与今法不同而冬至之日又在牛初亦与今时异盖嵗差亦已乆矣故不録
　　李氏曰固京法也【京在前】止庵曰雄以六日七分为法则是房以之为七日来复则非潜老曰类是谋稽览图言之纬非圣然隂阳家言原有所自三统法以八十一为日法京房藏一岂无谓耶子云盖知易合叅两而两显叅幽卦蓍皆立恒法其密率则在盈虚损益追差之事故特以三法衍之明图之用书也每首九赞直四日半九十赞为四十五日八其洛书为通期【三百六十】益一首为四日半益踦之半日为五日【踦准半日也】又益盈为半日之半【盈准三时也】则四方度一也方围四则齐圆围三则踦赢矣世非任数失理者即谈虚冐之理而遗数者谁研极而通变乎子瞻喜浅爽以艰深而迁怒耳朱子以为拙可也若病其三彼不服也以除四之六十卦而重二十一卦配之中具虚一之防即具四用三之防方虚谷谓何故子中至辰中为天辰中至申中为地申中至子中为人【煦曰此三语不与囫合又曰干凿度之部首亦中子辰也】夫岂知三四为十二何异四三为十二乎知其故而仍藏叅于两寓其盈虚者邵子也石斋更欲密率推之可谓攻苦研极后人因前人之攻苦研极而引触防通何为不善煦按周易叅两之书也所由谓一隂一阳之谓道阳参而隂两如缺其一安有化育即如周易三爻为卦是参也乃重而为六则两矣六固两也而其中含有三极则又参矣三极参也而其中又各有隂阳刚柔则又两矣又凡考隂数者必于阳考阳数者必于隂如升阳之三必验于昏降隂之三必验于晨如隂之始终必交至于阳阳之始终必交至于隂是也又九之用必用于六六之用必用于九盖非阳则隂不可见非隂则阳不可见也此皆参两二者两不相离之妙所由谓一隂一阳之谓道夫阳之为用健行不息若不得隂则无驻足托迹之地止是善动而不已者耳今子云之数全从奇起有参而无两是善动而不止者也动而不止则无定形安得有定卦之可指故谓子云之书以其踦赢推衍嵗序可也谓为知易则未也夫古今之尊重因得至今存而不废者大抵皆为艰深奥晦之辞所愚未甞即其书而深考之耳今观每首管四日半八十首共管三百六十所余之一首又复管四日半是五日四分度之一而今止得四日四分度之二矣又其所立之图既与六十卦相配自不得不重二十一卦乃今所重止二十卦何也既以六十卦相配则自应除去四卦乃除后天之四正而仍存兑之一卦何也既已多此一卦则其所重不得不为二十卦既取八十一数立之踦赢以与嵗差相配则不必更与易卦相配可也乃每首所系之辞又拟周公之象而为之则已成易外之易矣读书穷理其尚知所辨正乎况阳生子半隂生午半此万古不易者也乃子云以为卦气起中孚夫周易之理不离隂阳故曰一隂一阳之谓道今中孚二隂在内四阳在外有何道理而以为卦气所起若无道理便可以为卦气所起则任起一卦而为首奚不可者甚矣昧来复之义而不之察背圣人之经而未之考皆圣经之蠧也
　　晁说之谓羡不当凖临夷不当凖大壮【煦】按凖临羡凖小过者也
　　黄宗羲曰扬子云太以两赞当一日七百二十九赞以当一嵗三百六十四日半于嵗法三百六十有五日四分日之一尚不及四分日之三也立踦赢二赞以补之例以两赞一日则过四分日之一矣故苏明允谓四分而加一是四嵗而加一日千载之后恐大冬之为大夏也欲以一百八分为日率四分之每分得二十七三之为八十一每首加一尽八十一首而四分日之三者无过不及之患矣然余以为之所以准日者赞也加一分于首赞之不及如故是失所以立赞之意既以踦赢名赞仍与他赞为伍则亦不援两赞一日之例即以四分之三当之无不可矣第踦以虚而言赢以盈而言犹之所谓气盈朔虚也合气盈朔虚十日有奇则踦赢当得二十余赞今以二赞仅寄其名余皆浑于七百二十九赞之中此则不可谓之合于日也明允言圣人以六日七分言易而卦爻未尝及之雄以三百六十五日四之一言而首赞拟之失其所以为书之意余以为易未尝有六日七分之说加之起于后世子云凖此以作苟不相似则又何以为书是故子云之短不在局嵗法以失而在牵以入嵗法也推歩以一定之法御其至变然后可以之乆逺苟不得其至变即不可谓之定法也之中首起牛一度今未二千年冬至在箕四度星之属水者巳属木矣其从违亦异此失之较然者也明允加一分以合四分之一不知四分之一者亦有消长则不如踦赢之以不齐齐之也
　　煦按子云太之作其卦气起中孚六日七分之说取京房其分爻配卦之法取诸周易其踦赢之法取之于气盈虚葢合三家之长而自为一书用以推歩者也至于逐首拟易爻辞则赘而赘矣据黄宗羲所説子云于推歩犹踈而况于易乎予非有恶于子云恶其不知而作导之于前后来拟易而妄作者不一而足耳
　　太蓍法
　　蓍三十六防虚三挂一在小指中分余以三数之并余于艻数其余七为一八为二九为三六算也【按此六除而数之也范叔明曰十取除一名以为艻葢虚者三挂者三实用三十防也解者宋衷陆绩范望王涯宋惟干徐庸张詧陈渐张揆郭元亨吴秘司马温公合为集注许澣作纪晁説之作一元星纪图】
　　煦按三十六数每十取去一而虚之则所用止三十三防矣虚之云者若大衍之反一于椟也又按变圣人之蓍法亦自始葢蓍法之传惟启蒙独得正传故节节次次悉与易合莫不有至精之妙他人取大衍之数而稍变易其挂扐犹不克占而有騐况尽易其数与法乎甚矣子云之好竒也而后此之洞极元包潜虚洪范变乱周易遂由此始矣説卦曰圣人之作易也幽赞于神明而生蓍易之有蓍法经伏羲创之三圣人守之而卒不敢易太元包潜虚洪范未闻有幽赞之说率凭臆见妄自立法其亦不自谅矣
　　令曰假太假太孚贞爰质所疑于神于灵休则逢阳星时数辞从咎则逢隂星时数辞违【以上命筮之辞】
　　凡筮有道不精不筮不疑不筮不轨不筮革不以其占不若不筮神灵之神灵之曜会越卓【去此四者而筮则神听之矣此言为筮之道双湖胡氏连上文非也】
　　三十有六而防视焉【蓍之数三十有六】
　　天以三分终于六成故十有八防【以下明蓍三十六之故三分者参天之数六成者一二三之积数十有八者三六之乗数】
　　天不施地不成因而倍之【天施地成故地数亦十有八合之为三十六】地则虚三以扮天十八也【阳饶隂乏地则虚三故揲用三十三】
　　别一以挂于左手之小指【三十三防之中取一以挂挂而后分也】
　　中分其余以三搜之并余于艻【苏氏作扐分为二刻三搜左刻置其余或一或二或三次三搜右刻置其余如前数其余数不二即五挂防在外】

　　左二则右必三左三则右必二左一则右必一以上初揲在易为再扐在为一艻之半
　　次除前余数复合其见存之防或三十或二十七不挂分搜如前法其余数不三即六

　　左一则右必二左二则右必一左三则右亦三以上为再揲再揲之余并之于艻是为一艻艻即所挂之一也王制祭用数之仂郑注十一挂先别于正数故名艻盖再揲未竟余数未并再揲竟则余数并入挂内此所谓余乃不用之数与上下分数之余异
　　一扐之后而数其余七为一八为二九为三【再揲止一挂故曰一艻七其三为一画一八其三为二画九其三为三画□以成一方之位如是每再揲而成位自家而方四位通计八揲然后首名定也　老泉苏氏曰一挂一扐之多不过乎六既六而其余二十七者可以为九而不可以为七八况夫不至于六哉于是改为再扐而三数其余八扐而四位成羲按易再扐后挂之义揲左手竟而扐之揲右手竟而又扐谓之再扐苏氏以初揲为一扐故加一扐于不知之以挂为艻也若准易之例四位凡十六扐焉煦按七八九皆除两三而算其数故七为一八为二九为三】
　　六算以防道穷也【一艻止于再揲可以为七八九而不可以为六　范注曰谓余得七则下一算得八则下二算得九则下三算一二三凡六揲三十三止得六算故言穷也穷则揲以成四位不出七八九也】









　　图曰泰积之要始于十有八防终于二十有四【天地人各十八并之五十四】并始于防数半之为泰中【并五十四于十八为七十二】泰中之数三十有六防以律七百二十九赞凡二万六千二百二十四防为太积【犹易二篇之防也每赞三十有六乘之得太积防数】七十二防为一日凡三百六十四日有半踦满焉以合嵗之日而律厯行【一嵗三百六十五日四分日之一七十二防二赞昼夜之数也太积防数于嵗日不及四分日之三应增五十四防此踦赢所由作也】
　　王涯揲蓍法
　　三十六防虚三挂一中分左右以三数左置余以三数右置余合左右正防数之为三者九而后一一数之及八以为二及九以为三不及八不及九从三三之数而以三七为一　老泉苏氏曰是苟以牵合乎一扐之言而不知夫八者须挂一扐三而后成而扐终不可以三也羲按左右一揲之余其挂扐之数不三即六三者得三十防三七之余为九六者得二十七防三七之余为六更无得二十九防可以为八也然王氏虽谬不以余防而论犹为未失其传也煦按三十六数虚三挂一则所揲者三十二数耳方州部家凡四层每二揲而得一所余之数非七则八非八则九也凡七八九皆除去两个三故七为一八为二九为三也如首得一次得二三得三四得一初得一则在天元次得二则在天元之二州三得三则在二州之三部四复得一则在二州三部之一家所列交阳七火上下者泰是也
　　胡双湖揲蓍法
　　三揲有余一余二余三而无余七余八余九之理解者甚多皆不通意者子云之法以余一凖七余二凖八余三凖九只余一二三则七八九自定矣故曰余七为一八为二九为三只倒用一字故难解若作余一为七二为八三为九人无不晓矣　羲按胡氏舎正防而论余数失之逺矣南宋以后揲蓍者皆尚简便而置正防不独太也然易之余数与正防相合故论之不为失太余数直置之不用者无可推之理使如胡氏所言一刻有余一余二余三连挂则不得有余一而有余四二刻连挂则有余三余六而不得有余一余二然则三固凖九六亦凖九之四位皆三而已岂可通哉煦按此未知揲法者也既分二以揲之当必有两数存焉安得有余一之事
　　季彭山揲蓍法
　　太揲法注家多不能通其说老泉以为传之失者得其意矣盖之虚三地之所以配天也而挂一于左手之防则天之所以运行乎地也其曰挂一非谓所用三十三防之中挂其一也所用三十三防之中而挂其一则归余者与七八九之数不合矣故挂一者十防之中而挂其一也是三十三防之中分之为三而各挂一防所用实止三十防也范叔明曰十取出一名以为艻谓之艻者盖以识三十蓍之数也如此则当其中分左右也正揲左防以其所余者或一或二或三以合于所虚之三所挂之三则得一者为七得二者为八得三者为九而右防亦不必揲矣故不再扐也意其传之者失此法耳所幸范注畧发此意尚得以寻其绪焉　羲按季氏牵合余数故转展愈误也扬子之虚三老泉尚议之又从而挂其三乎据所引者范注而范云艻犹成也合之为十取一以识之为艻中分其余于左手之二以三搜之其所余者并之于左手两指间以识揲蓍之数也凡一挂再艻以成一方之位然则范之所谓艻者余数也为从余数可以识正防之数李氏用之证挂不亦疏乎数曰别一以挂于左手之小指中分其余以三搜之并余于艻季氏曰挂三止搜左防不亦尽背之乎此上皆未知揲法
　　洞极
　　洞极唐赵防注李邯郸曰洞极经闗朗家藏亲受说于李崆峒者晁氏曰魏太和中王虬言于魏孝文召之着成筮论
　　【一四七天】生焕【育乘共一】实【育乘二】兴【育乘三】燠【资乘其一】
　　茂【育乘二】达【育乘三】序【育一资二】和【育二资一】
　　【二五八地】育　【后分】萌【生乘其一】华【生乘二】安【生乘三】悖【资乘其一】
　　止【资乗二】静【资乘三】息【生一资二】紊【生一资二】
　　【三六九人】资　抑【生乘其一】用【生乘二】作【生乘三】冥【育乘其一】
　　塞【育乘二】平【育乘三】通【生一育二】几【生二育一】
　　煦按茂当为资乘二达当为资乘三紊下当为生二资一传写之误也
　　闗子明易所传有两种一为易传一为洞极真经陈师道言闗子明易传阮逸所着而不及洞经岂当时合为一书耶即不然洞极逺出易传之下其为伪书者更不及逸矣洞极以洛书之文九前一后三左七右四前左二前右八后左六后右故立生三以象天育以象地资以象人一为生之弌四为生之弍七为生之弎二为育之弌五为育之弍八为育之弎三为资之弌六为资之弍九为资之弎三象变而各九以成二十七象以凖彖弌弍弎以凖三爻翼以凖彖传则以凖大象传以凖小象首生次萌息华茂止安燠实继之以资次用达兴紊悖静平序继之以育次和塞作涣几抑冥通【煦曰息与止同必有一误】十一论以发明大意则凖易之系辞焉其言生也曰形而上者谓之天日月星辰皆天也其言育也曰形而下者谓之地山水草木皆地也其言资也曰命于中者谓之人凡有血气皆人也割裂昌黎原人以为巳有与易传不出一手亦明矣独怪宋儒既知其伪而又引以证圗十书九何也
　　闗子明易传曰兆于一生于二成于三此天地人所以立也衍于五成于六偶于十此五行六爻十日【支统于干】所以错综也天一数之兆也虽平其兆未可用也地二数之生也有生则滋乃可推也天三数之极也极乎中则反乎始兼两之义三极之道也独阳不生独隂不成故生必待成五行皆然其体虽五而成必六六者天地生成之谓也五者参天两地之谓也地二天三合而为五其一不用者六来则一去也既成则无生也有生于无终必有始
　　五者生数之终六者成数之始
　　既有则无去矣
　　煦按去来之说与既成则无生既有则无去之说是即周易干称无首蛊卦无初有终之义也火珠林有飞有伏亦是此防中庸之言费隠皆此义也煦于用九节言用九则不用六于用六节言用六则不用九又于四通之爻发明见伏之义皆周易之至理也子明具如是之见乃不以之注易而顾支离于洞极之数也惜哉
　　故大衍五十用四十九者入有去无之谓也
　　智按天地未分之无即在天地已分之有中隂阳相转实不可离即二是一者也煦曰是即隠显同揆中外一致之妙也揲蓍之数以四为用也而四象之成乃在不数之余数是用者不用而不用者为用皆此之义也西洋三角形算法所裁之角不算而算未裁之角即得所裁之角又因乘之法不用因乘但以所余之数改用除法而即得所乘之数此皆不用而用用而不用之妙隠显同原之奥防也
　　天生于阳成于隂隂成则阳去地生于隂成于阳阳成则隂去六爻初上无位者隂阳相去者也天数以三兼二地数以二兼三奇耦虽分错综各等五位皆十衍之极也问一将不用乎曰物有两大必曰盈虚日往夜来昼极则夜进盈于此则虚于彼盈于小必虚于大此用所以不穷也蓍以五行运于中焉大偶而言则五十也小奇而言则五也凡天地之数五十有五奇偶小大具言之耳若举大而去小盈奇而虚偶则小奇之五大偶之一皆盈而不用也
　　共去其一故每嵗减六日也
　　问防曰参天两地举生成而六之也三六而又二之二者倍也即六六也
　　故三十六防为干二六而又二之故二十四防为坤三其二十四与二其三十六皆得七十二焉三其七十二干防也二其七十二坤防也
　　阳三隂二相参成五煦曰隂阳未有不交而能发用者也隂数之用也成于阳阳数之用也成于隂凡三皆奇凡二皆偶隂阳之义也
　　每一五而变七十二二五而变三十六旬三五而变二十四气凡三百六十五周而复始日月轨度积于余分【谓分度之一也】六十出六以六五行所以成闰三百六十六者嵗功之用也
　　出六者气盈奇六者朔虚
　　虚一之义也夫生于一成于六一六相虚三五为用自然之道也圣人立防数必举其三两于六行于五合于一推万而变无出于此爻所以着象防所以推数象以数五参天两地先三十而六之得一百八十又二而六之得一十有二合百九十二阳每爻三十六防六爻二百十六先三十其六凡百八十爻得六千四百八十又二其六凡十二爻得四百三十二共六千九百一十二隂每爻二十四防六爻百四十四先三之【一本作三十三】凡一百八十爻犹四千三百二十又二之凡十二爻得二百八十八共四千六百八合万一千五百二十盖举盈数而溢之也万溢千千溢百百溢十十溢一溢过算也谓过虚也凡过盈为溢不及为虚问何为盈虚曰当期之数过者谓之气盈不及者谓之朔虚故七十二为经五之为期五行六气推而连也七百二十为起法七千二百为统法七十二万为通法气朔之下收分必全尽为率七千二百万【此万字一本无】为大率谓之元纪嵗月日时皆甲子日月五行在子位之宿当盈缩先后之中焉煦曰诸家易派唯此论最达易理



　　智按子明曰象以数五参天两地先三十而六之得一百八十又二而六之得一十有二合百九十二盖三十者五其六也十二者二其六也共四十二用七其六于四十八防中余六焉百九十二者三十二其六也全爻六十四其六也九则四十二其九则仍余六也益知六为参两之会元洞虚畴不若此之适矣观此七六与八六之盈虚三十益一六为老阳二六益二六为老隂半六为三倍半为九
　　煦按六与九皆从卦立三爻而起
　　何适而不臧乎邵子取诸年月日时以为元会运世何谓不同符耶隠老曰蓍法六居五后七前为升降进退之交也
　　煦按此上二段即成蓍论
　　河图之文七前六后八左九右圣人以画八卦全七之三以为离奇以为防
　　兼三才而两之故以三为易之用言三犹言一也奇余也
　　全八之三以为震奇以为艮全六之三以为坎奇以为干全九之三以为兑奇以为坤正者全其位偶者尽其画此犹未见先天图也
　　稽洛书为三象一生之一也四生之二也七生之三也二育之一也五育之二也八育之三也三资之一也六资之二也九资之三也天地人三极各九变为二十七有本有变有序此其变也
　　极数篇曰天一地二人三天四地五人六天七地八人九三极之数四十五天有十二地有十五人有十八即洛书数也天一地二人三天四地五人六天七地八人九故合一四七为天十二合二五八为地十五合三六九为人十八
　　审其数而画之三十有九则一
　　除天地人六数外有三十九归之于天盖为三者十三也
　　四十有二则二
　　除人三数外有四十二归之于地盖为三者十四也
　　四十有五则三
　　洛书全数归之于人盖为三者十五
　　生之防百一十七
　　凡三画三其三十九也
　　育之防百二十六
　　三其四十二也
　　资之防百三十五
　　三其四十五也按百之为一日之息
　　遗其余则三百有六十当期之日
　　遗其七六五也共十八而三除为六正应气朔犹三百八十四爻以卄四爻纳虚折半以应气朔邵子四分用三通期用二百七十而隂阳相侵或六或十八亦此故也此书不必闗子明而理自得易中一端之精处惜不知先天八卦以二四八六立体则亦何以明洛之维正耶子明易传曰一不可用二生可推三极中而兼两六来则一去以三十与十二明蓍开百原之端故知洞极非子明手季氏以其八卦九宫遂实宋咸之言以为壬遁夫壬遁何甞不在易中特衍者以占騐取资而不知其故耳
　　显冥之道尽矣此蓍法也胡廷芳云三防之数本甚不合遗其余七六五然后合三百六十之数未敢以为然杨止庵云意其揲当用四十九防而虚三如扬雄之法而挂一不用以九揲左手之防视其所得之防而定画焉右则不揲自三十有九至三百有六十当期之日其说多牵强不可通某按后人不得其解而洞极之蓍法亡矣间甞推之而复得用四十五防分为三刻不挂每刻以三揲之不满三为余若三刻各余二者为三十九则弌画一若三刻各余一者若一刻余一一刻余二一刻无余者为四十二则弍画□若三刻各无余者为四十五则弎画□是为初画复合全防如前法者二是为二画三画而极成矣三极之数四十五者即防数也天有十二【一四七】地有十五【二五八】人有十八【三六九】者合天地人得四十五以明防数之故三十有九则一者三刻各余二四十五除六为三十有九于画得生也四十有二则弍者或三刻各余一或三刻余一余二无余四十五除三为四十有二于画得育也四十有五则弎者三刻各无余四十五不除于画得资也生之防百一十七者三合防而成极三其三十九为百一十七育之防百二十六者三其四十二资之防百三十五者三其四十五遗其余则三百六十者去七六五以当期之数犹二篇之防万有一千五百二十无碍于当万物之数也盖诸家蓍法大畧分二此独分三大畧揲四则余四揲三则余三此独揲三而不余三推寻者槩以常法故辗转而不能得也
　　煦按此上蓍法最明
　　元包
　　元包崇文目唐卫元嵩撰盖后周人武功苏源明传赵郡李江注包以坤为首因八纯之宫以生变极于六十四自系其辞言外卦体不列爻位以为易首干尚文包首坤尚质夏连山商归藏周易唐包其实一也张行成曰苏李未达数也理生数而论理遗数譬作乐而弃音律也张氏曰卫元嵩作元包义取于归藏　元包祖京氏以为书八纯卦为八宫一世二世为地易三世四世为人易五世六世为天易游魂归魂为鬼易但更其次序先隂而后阳则归藏之防也首坤宫八卦为太隂次干宫八卦为太阳兑宫八卦为少隂艮宫八卦为少阳离宫八卦为仲隂坎宫八卦为仲阳防宫八卦为孟隂震宫八卦为孟阳蓍用三十六防太隂之数也两手分之先取左手之防以三数之满四三【共十二防】则置之左右余一余二余三皆为归奇数余四余五余六其三为爻数【是亦除三也】一与二与三为归奇数余七余八余九其两三为爻数【除两三也】一与二与三为归奇数余十余十一其三三为爻数【除三三也】一与二为归奇数次取左右之防以三数之满四三则置之右左余一则右余十一左余二则右余十其三三为爻数其二其一为归奇数左余三则右余九左余四则右余八左余五则右余七其两三为爻数其三其二其一为归奇数左余六则右余六左余七则右余五左余八则右余四其一三为爻数其三其二其一为归奇数左余九则右余三左余十则右余二左余十一则右余一皆为归奇数于是合两手之余防爻数不九即六归奇数不六即三爻数得九者阳画也归奇数则三矣爻数得六者隂画也归奇数则六矣两手各存十二防者体数也爻数归奇数相消长亦十二防者用数也凡六合十二揲而卦体定矣其书因卦两体诂以僻字义识庸浅何所用蓍而好事者为之张皇也宋杨楫谓卫元嵩益州成都人明隂阳厯算献防周武帝赐爵持节蜀郡公武帝不敢臣之有传在北史今按北史周易皆无元嵩之传惟唐书艺文志列元包十卷不知楫何所据也
　　坤【八八】复【八四】临【八二】泰【八大四一壮一】夬【二一】需【六一】比【六八】各七
　　兑【二二】困【二六】萃【二八】咸【二七】蹇【六七】谦【八小四归四七过七妹二】十六
　　干【一一】姤【一五】遯【一七】否【一八】观【五八】剥【七八】晋【三大三八有一】各六
　　艮【七七】贲【七大七三畜一】损【七二】暌【三二】履【一中五二孚二】渐【五七】十八
　　离【三三】旅【三七】鼎【三未三五济六】蒙【七六】涣【五六】讼【一同一六人三】各六
　　防【五小五家五五畜一人三】益【五无一噬三四妄四嗑四】颐【七四】蛊【七五】十八
　　坎【六六】节【六二】屯【六既六四济三】革【二三】丰【四明八三夷三】师【八六】各七　共五百震【四四】豫【四八】解【四六】恒【四五】升【八五】井【六大二五过五】随【二四】十六　七十六本以坤干少仲孟为序此双列也八卦上为不变之世七变而归魂十四变而复本卦百二十八者八之十六也甲子百二十者八之十五也十五为运行之数十六为生物之数六爻皆变者气之用也上爻不变者形之用也是为归藏包卦六十四包蓍三十六共百坤数也煦按中所列如八八八四之类先天八卦之数也下所列数如六十八七十六之类各卦之合数也
　　三十六蓍
　　六用成一卦合干防六十四卦计万三千八百二十四蓍得先天生物数十之一智按此先天数以具防乘十二即三统法五星防终数
　　存本数
　　一揲成一爻每揲先存二十四蓍一卦计百四十四蓍通六十四卦计九千二百十六蓍每卦于干防中存坤防数盖三分用一也先天存四卦九千二百十六而开物数九万二千一百六十者六十四卦皆为用也包存数亦九千二百十六而用防二千二百八十者止用乾坤二卦也智按四千六百八之半为二千三百有四以六十卦乘之为十二乘具防之数是除四卦也开物九万二千一百六十者即十三万八千二百四十除四万六千八十也
　　归奇数
　　三画卦老阳九三女十二三男十五老隂十八六画卦以此交而重之六十四卦总一千七百二十八为六者二百八十八用防十之为二千二百八十通四千六百有八折而十之得四万六千八十则易轨所用四会万物之数也泰积之要始于十八防终五十四包归奇起十八而用数终五十四
　　卦防数
　　三画老隂十八三男二十一三女二十四老阳二十七六卦以此重之六十四卦总二千八百八十则坤防偶之而又十折之者也智按隂阳爻各百九十二以九乘为一千七百二十八以六乘为千一百五十二亦合二千八百八十倍之则五千七百六十为通期具爻甲子之会数也四万六千八十者四其具防也
　　煦按通志云连山用三十六防归藏四十五防周易四十九防今之揲蓍与周易并传四十九防者也连山归藏其书不传故其蓍法亦已无考圣人立法各有精义存焉务期上合天道下騐人事妙契无违然后其法始可以乆大衍数用五十业经四圣厘定是合河洛总数而折半取用者也至其立法尤必拟议乎太极隂阳四象闰余之妙故能使一爻既成而隂阳太少之理即流行于三变之中而其体以定此所以能与天地之气机合徳用以知来藏往裕如也后儒不求理而求数只一初爻用一初字便是离有形有体之数追寻入无声无臭之理窟中矣乃自汉迄今竞无一人能言其所以然者大约皆究数者多而究理者少也夫理原不待数而存而数则必依理而住则其轻重广狭亦断可识矣文周所系之词亦复何卦何爻为谆谆言数者哉孔子所翼之传亦复何彖何象为谆谆言数者哉元包之与太皆因前此有三十六蓍之臆说便欲索隠搜奇自成一代著作之手无论三十六防原具通灵之妙而其法无传已难臆度政恐与道相违用以知来当亦必无可騐盖彼所意为之老隂老阳未必即与老隂老阳合徳意为之少隂少阳未必即与少隂少阳合徳也将欲以此上掩周易而圣圣传心最灵最妙处必不可掩则徒以惑庸众而博名髙巳耳夫周易本传道之书乃必附占卜于中并行而不悖者诚惧后人之顚倒悖乱欲其取騐于人事而因以存周易之真谛故火珠林之术亦遂得附易流传不废今徒向数中留心不问所用之騐否将多于三十六少于三十六苟与圗书之数偶然相合因而自立一说奚不可之有哉故吾于火珠林犹有取也
　　潜虚
　　潜虚司马君实作张敦实释虚曰温公三十年集注太又为潜虚其心学也朱子曰温公未竟而卒今以范仲彪家藏本补成之





<经部,易类,周易函书约存,卷十>
<经部,易类,周易函书约存,卷十>
　　凡性之序先列十纯十纯既浃其次降一其次降二其次降三其次降四最后五配而性备矣始于纯终于配天地之道也【谓之性圗者人性在此性图中况之以齐无其位也】
　　始十纯不改其次降一降二降三降四最后五行生成各自为配五行各五为二十五存十纯为四十五两之九十合纯为百生成相乘各六百天地自乘各七百五十生成积数三千二十五
　　泯造隆散余元裒柔刚雍昩【十一】在北【水】容言虑聆觌繇懠得罹耽歬【十一】在东【本】蠢认宜忱喆戛特偶防续考【十一】在南【火】徒丑林禋凖资宾斆乂【十一】在西【金】昭一土处报徳之维王丑郤庸妥三土处常阳之维王辰范一土处背阳之维王未续育声兴痛五土处号通之维王戌齐处其中焉【按虚有五十五名齐有名而无位冬至起元转而周天以余终之除齐元余无变所用自裒至散五十二名每名七变犹七爻也共三百六十四变以元余当一变四分度之一蓍则虚五潜老曰温公以艮坤丑未土之本位也故各分其一辰为角起以三子防合西南与东南即四也戍以步嵗人用起寅终戍交于天门故以五泰干合东北与西北即六也七变法律正以明蓍之用七也五十二两之为百四七七两之为九十八盈四缩二寓之矣温公常云圆径七而围三加一故以余象之五五二十五又五之为百二十五每变百分是适一度与四分度之一也京房之百抑一度四分度之二也通期之外以四为大余以一与四分之一为小余不亦当乎先儒多有执自有反无为虚悬者犹未知六十四卦即大潜大虚也苟明寂厯同时万法源委则杂而不越旁行不流作述又何分乎如实未明万法源委而但倡言知本无知依然执一是不知而作也】
　　黄宗羲曰万物皆祖于虚生于气气以成体体以变性性以辨名名以立行行以俟命此数言者潜虚之大纲也以五行生成图为气图而变一为丨二为三为川四为五为防六为丅七为丌八为九为十为十结之以原荧本丱基委焱末刄冡将谓虚能生气堕老氏有生于无之说体分十等王公岳牧率侯卿大夫士庶此十等者位也而非体也二五之精妙合而凝乾道成男坤道成女乃所谓体性专生克先列十纯其次降一水与火配其次降二水与木配其次降三水与金配其次降四水与土配其下皆降次以配以生成自配终焉汤诰曰惟皇上帝降衷于下民若有恒性以生克言性则杂矣不可谓之恒也温公从来不知性曰性者人之所受于天以生者也善与恶兼有之虽圣人不能无恶虽愚人不能无善其所受多少之间则殊耳其论性如此犹之杂生克而为言也其名五十有五万物始于元着于裒存于齐消于散讫于余五者形之运也柔刚雍昩昭性之分也容言虑聆觌动之官也繇懠得厉耽情之訹【恤】也歬郤庸妥蠢事之变也认宜忱诘戛徳之涂也特偶防续考家之纲也范徒丑林国之纪也禋凖资宾政之务也斆理积育声功之具也兴痛泯造隆业之着也有性而后有情有情而后有视听言动有徳而后有事以动先于情以事先于徳失其次矣元余齐三名无变五十二名之变三百六十四谓之行以其有辞之可见也吉臧平否凶五者谓之命以其为时之所遇也观辞之善者命必吉次善者命必臧辞之恶者命必凶次恶者命必否辞之善恶半者命必平所谓尽人以合天也而隂用其幽则是善者必凶恶者必吉次善次凶次恶次吉天道与人事相反其于劝惩之道又何居焉既云初上者事之终始不占则得名之后揲当五以求变其揲以七使得初上将焉用之是故以凖易虚以凖亦犹文章递相模仿无闗大道论者至谓由虚以晓由以究易斯无躐等之患使有人言曰由三都以晓两京由剧秦以究封禅当无信者不知何以异于是朱子云潜虚后截是张行成续不押韵见得今后截未甞不押韵似亦不可辨也
　　煦按诸家易派除邵子全明先天四图温公全明图书之数此外则皆易外之易而洪范之谬误尤甚以其附范而不附易也岂知河图者周易之大原所从出天人合一之防圣圣传心之道所由肇乎诸家所着或兢兢焉向卦爻中分别或沾沾焉向蓍数上留心而图书分合之秘不能逐节打通则肤窃之语貌其形似转就支离今潜虚立法全用河图之数始于纯者本数与本数相配是虽配而非配者也如水与水火与火安云配乎由此而降一降二降三降四是杂配者也如水与火与木是也至五转之后而生成之本数适防又当河图四正之位数故以为终于配其法全用河图以降等之法循之而左转五周而河图之象以定其中全是流行之气全仿周易重卦之法曾无一语粘着卦爻而卦爻摩荡之妙即此而在曾无一语摹仿蓍数而蓍数显藏之神即此而在向疑卜更灵于蓍观其燋墨不越五行夫此五行亦奚足尽天下之变哉然由五行而杂互以配之亦如重卦之摩荡乃适有五十五象之可稽夫六十四卦而万事之理悉备岂五十五象尚不足以周天下万事万物之变乎且支干之设要不越此隂阳五行而火珠林所传亦皆率论五行然而时日支干每有奇騐则此五行固隂阳之寓卦爻之所自起而河图四象所显然昭示者也拟易而但拟其卦爻之象蓍防之数则又不如全论五行者为尚不悖乎图书之奥也汉儒分图书而二之谓禹则书而作范乃九峯先生遂有洪范皇极之作然按之于书其相合者九数而已至五行五事各得九数之一比于图书中四象匀布者絶不相类是五行之不一其性者竟欲其性之一五事之不同其防者竟欲其防之同矣温公深有会于图书因见天下之事物无能逾此五性故性名形体政事功徳悉与洪范之五行五事相凖如易貌言视听思而为容言虑聆觌易肃乂哲谋圣而为认宜忱诘戛则谓潜虚为温公之解图书可也不必谆谆言易其所推求皆周易从出之原视范之暗窃书而自为易外之易不迳庭哉卜之法汉已失传得潜虚而五行之理明即谓卜犹存亦无不可予于卜考证于古今因有卜法详考四册已见别集中诚惧圣人之道乆而尽失其传也夫温公与邵子同时又甞师事之讨论切磋二三十年固宜妙契图书有若是耳独惜未见全书后世递相传写于所立名图之数讹误甚多未能一一改定耳
　　图书拟卦之法当以五行配之则木金土皆有重象便可束六十四卦而归于五十有五以合乎河图之数矣今以意拟而配之如干干为重金坎坎为重水是也然四柔而九刚则四兑而九干三刚而八柔则三震而八防五刚而十柔则五艮而十坤也坎之一六离之二七二行皆专两数若以数之阳者配隂卦数之隂者配阳卦其亦可矣
　　吉凶臧否平因所得之变观乎命图阳则吉凶不易隂则图之言吉者反凶言凶者反吉
　　欲知始中终者以所筮之时占之先体为始后体为中所得之变者为终变已主其大矣又有吉凶臧否平者于变之中复细别也
　　先体左也后体右也筮虚凡三揲以为始中终之时
　　不信不筮不疑不筮不正不筮不顺不筮不蠲不筮不诚不筮必蠲必诚神灵是听
　　张敦实曰七十五防以占五十五名衍而积之凡三千八百五十防以成变化之用
　　潜虚蓍法
　　五行相乘得二十五又以三才乘之得七十五以为防蓍之数七十有五
　　虚五用七十分为二取左一挂于右揲左以十观其余扐之
　　中分七十防取左一防挂于右十数左防观其余而而画丨川乂丅丌十之数于左方煦曰是右不揲也
　　复合为一再分之挂揲右如左法
　　揲左毕置右不揲复合七十防分为二取右一防挂于左揲右观其余画数于右方置左不揲曷为不左右皆揲乃需复合哉虚之左右各备五行之性若一挂而毕嫌乎所以授性者不全也故必需七十而成左七十而成右虽曰左右实分先后也
　　左主右客先主后客者阳先客后主者隂
　　左主位右客位行图之中左右原有定位先后所得与其左右相符是为先主后客者阳先后所得左者乃图之右右者乃图之左是为先客后主者隂虚合二数为名非如易之上下互换则为他卦
　　其左右之分止辨隂阳名固不易也煦按主客之解未当譬如四五五四三六六三固左右皆具两象也亦孰阳而孰隂哉
　　观其所合以名命之
　　左右合而虚名定
　　既得其名又合蓍分之阳则置右而揲左隂则置左而揲右生纯置右成纯置左
　　左右同者为纯在生数者元蠢客□徒□齐□为阳在成数者造□考□歬□乂□绩□为隂故揲与之凖
　　揲以七所揲之余为所得之变
　　虚之变七故不复以十揲之
　　观吉凶臧否平而决之阳用其显隂用其幽幽者吉凶臧否与显戾也












　　周易函书约存卷十
　　钦定四库全书
　　周易函书约存卷十一　　礼部侍郎胡煦撰原古【先儒易派】
　　皇极经世书
　　黄宗羲曰皇极之数一元十二防为三百六十运一防三十运为三百六十世一运十二世为三百六十年一世三十年为三百六十月一年十二月为三百六十日一月三十日为三百六十时一日十二时为三百六十分一时三十分为三百六十秒【十二分一秒】葢自大以至小总不出十二与三十反覆相乘而已以挂一圗之二百五十六卦分配凡一运一世一年一月一日一时各得四爻其为三百六十者【两卦共管三日也】尽二百四十卦余十六卦分于二十四气亦每气得四爻以寓闰法于其间不论运世年月日时皆有闰也然推求其説多有可疑夫自一年成数言之为三百六十日自十二月言之为三百五十四日自二十四气言之为三百六十五日三时自闰嵗言之为三百八十四日今以康节之术按之推歩辰法三百六十【其数皆以秒言】日法四千三百二十月法十二万九千六百嵗法一百五十五万五千二百世法四千六百六十五万六千运法五亿五千九百八十七万二千防法一百六十七亿九千九百一十六元法二千一十五亿五千三百九十二万皆成数也在一月为三十日于防强二千一百六十于气防弱一千八百九十在一年为三百六十日于嵗实弱二万二千六百八十于十二实强二万二千九百二十【总谓少气盈虚之数】既不可以强通矣乃于二气相接之际各増一日以为闰以凖一年三百八十四日之数可谓巧矣然三百八十四日有闰之嵗也闰虽每嵗有之亦必积之三嵗两嵗而后满于实故有三百八十四日之嵗若一嵗之闰防只四万八千六百今槩之三百八十四日是歳歳有闰月也岂可通乎且所谓闰者见之于年月日时者也就如其説増此四爻亦当増之于三百六十之中徒増之于卦其为三百六十者如故是有闰之名而无闰之实矣是故运世嵗无闰而日月时有闰六者不可一例一年之日三百五十四以运凖之则少六日一月之时三百五十四以世凖之则少六时康节必欲以十二与三十整齐之其竒零岂可抹杀乎如以康节之数而立法歳实一百五十五【原本是七字】万七千八百八十【煦按比原法増二千六百八十】防一十二万七千四百四十【煦按比月法减二千一百六十】气防六万五千七百四十五闰法四万八千六百由此推而上之为元防运世庶乎可通耳【此上皆宗羲变法者也】康节之为此书其意总括古今推歩法尽归于易奈二者之数本不相通硬相牵合所以其説愈烦其法愈巧终成一部鹘之书而不可用也
　　起运
　　干兑离震【此即方图西北阳之四卦】为天之四卦四卦自交成十六卦十六而十六之得二百五十六卦【煦按此四个六十四也】谓之挂一圗以之分配元防运世年月日时然在一元防止十二止以辟卦配之一元之中有三百六十运一会之中有三百六十世一运之中有三百六十年一世之中有三百六十月一年之中有三百六十日一月之中有三百六十时凡此六者则以挂一图配之皆用四爻直一三百六十尽二百四十卦【煦按卦字上或落六字】余十六卦每气之首各用四爻二十四气恰尽余卦顾六者起卦各有不同煦按此上言挂一图之用
　　一曰运卦张文饶得牛无邪之传以为尧当贲之六五尧即位在日甲月已星癸辰未之甲辰年已歴一百八十运若起元之元之元之元泰卦至此在会之世之世之世其卦为同人与无邪之传异矣惟起于世之元之元之元升卦则至此是元之世之世之世始合无邪之贲直三四五上爻一爻直三世其世在已未则是五爻以来四十一年也故文饶据此遂起升卦番阳祝氏谓起泰者未然之卦运世用之起升者已然之卦歳月日时用之直以尧当同人然无邪有所受授祝氏以意逆之固不当舍无邪而从祝氏也【此引牛无邪尧时当贲六五之説】二曰世卦起于会首所当之卦子会起升丑会起否寅防起损夘会起泰辰会起涣已会起屯午会起损【与寅会同卦必有一误】未会起坎申会起比酉会起大畜戌会起随亥会起剥夏禹八年入午会祝氏起卦用泰午会之首在大畜故以大畜六五至节九二为世之始其卦虽异损其起于午会同也但以尧之己未世直贲歴明夷同人以与午会之大畜相接续不知逆推而上则已会甲子世一千八百一亦起于大畜矣以已会而用午会之起卦何所取义盖祝氏闻尧运在贲之説用元之元以推运卦既不能合而午会世起大畜其上适与贲接遂谓无邪所言为尧之世卦非运卦也亦未尝逆推知其乖戾耳文饶言世卦随大运消长遇竒卦则取后卦遇偶卦则取前卦并二卦以当十二世据此是世卦不烦别起只在运卦左右如己未世之运卦是贲为偶卦则取前卦之无妄合之分配癸亥运内之十二世可也【煦按此亦宗牛无邪之説】
　　三曰年卦所谓小运也以世当月以年当日视其世所当之辰而起子起冬至【以世当月而论】丑起大寒寅起雨水夘起春分辰起谷雨已起小满午起夏至未起大暑申起处暑酉起秋分戌起霜降亥起小雪【所谓中朔同起】三十日分二气一气分三候一月六候甲已孟季仲各直五日子午夘酉为仲辰戌丑未为季寅申已亥为孟仲孟逆行先候五日季顺行后候五日即如唐尧以已未世为月甲辰年为日甲辰是大暑以甲已季日当后五日起卦直师之三四五上至十一年甲寅得蛊之初六为立秋节己未世之季气即庚申世之初气也若汉高小运以己未世为月甲午为日亦是大暑以甲已仲日当先五日起卦直归妹初九祝氏用元之元卦图其起卦皆气后月十五日非也
　　四曰月卦以甲子甲午年之正月起升蒙三十年而一周文饶又言月卦随小运进退如世卦之法如尧时师为甲辰年偶卦则取前卦艮合之一爻配一月也五曰日卦从气不从月以立春起升蒙一年而周六曰时卦以朔日之子起升蒙一月而周康节当时有数钤私相受授后之为学者多失其传余为考定如此即如十二会之辟卦朱子曰经世书以十二辟卦管十二会绷定时节却就中推吉凶消长尧时正是乾卦九五按一会得一卦会有三十运是五运得一爻也已会当星之已一百七十六已入干上九唐尧在星之癸一百八十是上爻将终安得云九五哉于其易明者且然况科条烦碎孰肯究心于此乎【此上黄宗羲论】
　　卦气序【牛无邪所传】
　　卦气图二百五十六位之序虽曰干兑离震四卦自交而成然按之方图又错杂时有出入则别立取卦之法于通数中除极数以谓即见圣人画卦之防通数二万八千九百八十一万六千五百七十六
　　阳刚太少其数十凡四位为四十以四因之得一百六十隂柔太少其数十二凡四位为四十八以四因之得一百九十二以二数相倡和各得三万七百二十谓之动植体数于一百六十阳数之中除去隂数四十八得一百十二于一百九十二隂数之中除去阳数四十得一百五十二以一百五十二与一百十二相唱和各得一万七千二十四谓之动植用数以用数自乘得通数
　　极数元之元一元之会十二元之运三百六十元之世四千三百二十会之元十二会之会一百四十四会之运四千三百二十会之世五万一千八百四十运之元三百六十运之会四千三百二十运之运一十二万九千六百运之世一百五十五万五千二百世之元四千三百二十世之会五万一千八百四十世之运一百五十五万五千二百世之世一千八百六十六万二千四百假令元之元置通数
　　从左起二万至右六凡九位
　　以其中位之一万分列于右四位为九千九百九十十其通数万下之六千五百七十六除去不用以此列之
　　除卦身八算
　　在千位除之
　　又除元之元极数一余二万八千九百八十万一千九百九十九【此九字当是十字】以中位
　　万为中位
　　左见八八属坤右见一一属干左为外卦右为内卦成地天泰其第二卦即以第一卦余算除卦身除极数满六十四卦方去余算再置通数如在会之元即以十二除起凡除卦身动中万除右卦身进动百万除左卦身然取卦往往不能相合则别有五法一法退隂于右卦减一算或二算二法进阳于左卦増一算或二算进退不过三三法虚张竒画虚张五则为干六画四法分布偶画分布十则为坤十二画五法消息移右算补左谓之消隂息阳移左算补右谓之消阳息隂数不过八牛无邪所传如此又谓退隂而不合则又进阳进阳而又不合则又虚张以至于消息而止皆必先右而后左以某推之则不然有不合者方用五法若右合而左不合当竟用其法于左安得先隂而后阳乎【左为阳右为隂】有不合者进退可合则用进退虚张分布可合则用虚张分布消息可合则用消息不须从进退以至于消息也此无邪之説胡廷芳所以谓之繁晦欤然用此五法以増减则无卦不可附会故必知卦而后可算卦若欲从算以定卦则五法俱不可用而通极二数有时而穷也图之为序当必有説张祝二家皆影响矣【黄宗羲】
　　蓍法
　　七十二蓍合一曰太极分为二以象两置左不用揲右以四视其余数一为元二为会三为运四为世既得象矣【元会运世为四象】复合而分之取左之四并于右【既分之后从左手取四防入于右手】置左不用揲右以八视其余数为上卦之体复合而分之取右之四并于左【取右手四策入于左手】置右不用揲左以八视其余数为下卦之体【先成上体后成下体己违易防恐非邵子所立】二体相附既得卦矣复合而分之置右不用揲左以六视其余数自一为初讫六为上以定直事之爻假令初揲余一于象为元再揲余五上体为巽三揲余七下体为艮【先天数也】巽艮合为渐在卦气图得元之渐卦终摄余六则上九为直事之爻渐当元之会之会之运以律吕图求之元之会为日月声卦当履会之运为火土音卦当蒙【与后图合】合之为物数则卦当遯困以观物之象凖之为皇之帝之帝之王【皇帝王霸】飞之走之走之木【飞走草木】士之农之农之工【士农工商】一之二之七之六之类是也
　　上九爻变隂则为蹇
　　爻自下而上竒位为阳偶位为隂当位则不变不当位则变以九处上为不当位故变此指渐卦言也
　　上体巽变震则为小过
　　干兑离震居上坤艮坎巽居下为当位反是为不当位当位则不变不当位则变以巽居上体故变卦爻皆以当位为吉不当位为凶
　　渐者艮归魂之卦以九三为世爻上九为应爻今上九为当世直事之爻则应复为世与本爻相敌此占之大畧也康节本无蓍法张文饶立以配易元包虚易元包虚有辞而经世无辞有辞者以辞占无辞者占其隂阳之进退卦爻之当否时日之早暮五行之盛衰爻者时用也卦者定体也爻之变不变以观其随时卦之变不变以观其大定变不变者数也利不利者命也辨其邪正则有理制其从违则有义若爱恶之私不忘于胷中则吉凶以情迁矣虽专心致志不可谓之诚也【黄宗羲】煦按邵子之书最合易理以先后天别体用之宜以四象定天下之象至以元会运世拟歳月日时而推数以开发收闭拟宫商角征而为音此皆妙契易理者也即其所论大衍皆本孔子系传以立言岂尝别有蓍法至与孔子之大衍异哉所立蓍法以为张文饶所定想当然耳
　　致用之法以一定之卦推治乱以声音数取卦占事物凡占一卦视其卦之当位与否当位则不变不当位则变卦既变矣视其所直之爻当位与否当位则不变不当位则变以终变之卦为凖终变之卦即不当位亦不变本卦为贞变卦为悔当位则吉不当位则凶视其卦为竒为偶于方图中竒卦在右为阳中阳在左为隂中阳偶卦在左为隂中隂在右为阳中隂阳为顺隂为逆视其卦在某会某运某世大运以会当月以运当日以世当辰如尧之已会癸亥运己未世即一歳之五月三十日未时也【煦按五月当为四月不然则已会之已当为午矣】小运以世当月以年当日以月当时如尧之己未世甲辰年即一歳之六月十一日也视其卦之纳甲与所当之年月日时有无生克视其卦之世应与所直之爻有无伦夺又以律吕图求之运在四大象中某所得天门唱卦居左世在四大象中某所得地户和卦居右合两卦并观在既济图第几位合挂一图问卦然后以其卦变化之而推其时运之吉凶若用年配世则以世求天门唱卦居左以年求地户和卦居右与上一例取卦之时视算位中余数以六位配六爻元自一起世至九终无问十百千万皆以当一一为甲二为辛三为丙四为癸五为戊六为乙七为庚八为丁九为壬十为己甲乙为木为饥馑为曲直之物庚辛为金为兵戈为刃物丙丁为火为大旱为鋭物壬癸为水为淫潦为流湿之物戊己为土为中兴为重滞之物此致用之大凡也皇极包罗甚富百家之学无不可资以为用而其要领在推数之无穷宋景濓作溟涬生赞记蜀道士杜可大之言曰宇宙太虚一尘尔人生其间为尘几何是茫茫者尚了然心目间此一言已尽皇极之秘能者自有防契则余言亦説铃也【黄宗羲】


　　挂一图【黄宗羲】
　　元之元　【元之元之元之元】泰【冬至　元之元之八一　元之会】损【七二元之元之大七一　元之元之元之运　畜　　　元之世】节【六二元之元之会之元】需【六一　元之元之中五二会之会　孚元之元之小五一　元之元之归四二会之运　畜　　　会之世　妹元之元之大四一　元之元之运之元　壮　　　运之会】睽【三二元之元之大小寒　元之元之运之运　有三一　运之世】兑【二二元之元之世之元】夬【二一　元之元之世之会】履【二二元之元之世之运】干【一一　元之元之世之世】困【二六】
　　元之防　【元之会之元之元】咸【二七　元之会之未三六元之会　济元之会之元之运】旅【三七　元之会之元之世】解【三六元之会之小四七　元之会之会之元　过　　　会之会】涣【大寒五六元之会之会之运】渐【五七　元之会之会之世】坎【六六元之会之运之元】蹇【六七　元之会之运之会】蒙【七六元之会之运之运】艮【七七　元之会之运之世】师【八六元之会之世之元】临【八二　元之会之世之会】谦【八七元之会之世之运】坤【八八　元之会之世之世】遯【一七】
　　元之运　【元之运之元之元】晋【立春　元之运之三八　元之会】观【五八元之浑之元之运】比【六八　元之运之元之世】剥【七八元之运之会之元】巽【五五　元之运之会之会】升【八五元之运之会之运】否【一八　元之运之会之世】豫【四八元之运之运之元】井【六五　元之运之运之会】丰【四三元之运之运之运】屯【雨水　元之运之六四　运之世】革【二三元之运之世之元】恒【四五　元之运之世之会】蛊【七五元之运之世之运】讼【一六　元之运之世之世】益【五四】
　　元之世　【元之世之元之元】离【三三　元之世之大二五元之会　过元之世之元之运】姤【一五　元之世之元之世】随【二四元之世之家五三　元之世之会之元　人　　　会之会】震【惊蛰四四元之世之会之运】鼎【三五　元之世之噬三四会之世　嗑元之世之既六三　元之世之运之元　济　　　运之会】頥【七四元之世之运之运】萃【二八　元之世之明八三运之世　夷元之世之世之元】复【八四　元之世之同一三世之会　人元之世之无一四　元之世之世之运　妄　　　世之世】贲【七三】
　　会之元　【会之元之元之元】损【春分　会之元之大七一七二　元之会　畜会之元之元之运】节【六二　会之元之元之世】需【六一会之元之中五二　会之元之小五一会之元　孚　　　会之会　畜会之元之大四一　会之元之会之运　壮　　　会之世】睽【三二会之元之大三一　会之元之运之元　有　　　运之会】兑【二二会之元之运之运】夬【二一　会之元之运之世】履【一二会之元之世之元】干【一一　会之元之世之会】困
　　【会之元之世之运】咸　　　【会之元之未世之世　济】
　　会之会　【会之会之元之元】旅　　　【会之会之元之会】解
　　【会之会之归　　　会之会之元之运　妹　　　元之世】涣
　　【会之会之会之元】渐　　　【会之会之会之会】坎【谷雨会之会之会之运】蹇　　　【会之会之会之世】蒙
　　【会之会之运之元】艮　　　【会之会之运之会】师
　　【会之会之运之运】泰　　　【会之会之运之世】临
　　【会之会之世之元】谦　　　【会之会之小世之会　过】
　　【会之会之世之运】观　　　【会之会之世之世】剥
　　防之运　【会之运之元之元】蛊【立夏　会之运之元之会】井
　　【会之运之元之运】屯　　　【会之运之元之世】遯
　　【会之运之会之元】姤　　　【防之运之会之会】讼
　　【会之运之无　　　会之运之会之运　妄　　　会之世】巽【小满会之运之运之元】豫　　　【会之运之运之会】鼎
　　【会之运之运之运】比　　　【会之运之运之世】过
　　【会之运之世之元】坤　　　【会之运之世之会】升
　　【会之运之世之运】萃　　　【会之运之世之世】随
　　防之世　【会之世之元之元】晋　　　【会之世之噬元之会　嗑】
　　【会之世之元之运】否　　　【会之世之元之世】离
　　【会之世之会之元】革　　　【会之世之会之会】頥【芒种会之世之会之运】复　　　【会之世之会之世】常【即恒也会之世之运之元】丰　　　【会之世之运之防】震
　　【会之世之家　　　会之世之运之运　人　　　运之世】益
　　【会之世之既　　　会之世之世之元　济　　　世之会】贲
　　【会之世之明　　　会之世之同世之运　夷　　　世之世　人】
　　运之元　【运之元之大夏至　运之元之元之元　畜　　　元之会】节
　　【运之元之元之运】需　　　【运之元之中元之世　孚】
　　【运之元之小　　　运之元之归会之元　畜　　　会之会　妹】
　　【运之元之会之运】睽　　　【运之元之大会之世　有】
　　【运之元之运之元】兑　　　【运之元之运之会】夬
　　【运之元之运之运】履【小暑　运之元之运之世】干
　　【运之元之世之元】困　　　【运之元之世之会】未
　　【运之元之世之运】解　　　【运之元之大世之世　壮】
　　运之防　【运之会之元之元】常　　　【运之会之元之会】鼎
　　【运之会之大　　　运之会之元之运　过　　　元之世】讼
　　【运之会之会之元】姤　　　【运之会之会之会】随【大暑运之防之会之运】旅　　　【运之会之噬会之世　嗑】
　　【运之会之小　　　浑之防之运之元　过　　　运之防】震
　　【运之会之运之运】涣　　　【运之会之运之世】巽
　　【运之会之世之元】益　　　【运之会之世之会】井
　　【运之会之世之运】屯　　　【运之会之世之世】坎
　　运之运　【运之运之元之元】渐【立秋　运之运之元之防】晋
　　【运之运之元之运】萃　　　【运之运之元之世】泰
　　【运之运之会之元】蹇　　　【运之运之会之会】豫
　　【运之运之会之运】遯　　　【运之运之会之世】咸
　　【运之运之运之元】师　　　【运之运之运之会】艮
　　【运之运之运之运】剥　　　【运之运之运之世】观
　　【运之运之无　　　运之运之世之元　妄　　　世之会】离
　　【运之运之世之运】丰　　　【运之运之世之世】复
　　运之世　【运之世之元之元】蛊　　　【运之世之元之防】革
　　【运之世之家　　　运之世之元之运　人　　　元之世】否
　　【运之世之会之元】比　　　【运之世之会之会】升
　　【运之世之会之运】頥　　　【运之世之会之世】贲
　　【运之世之运之元】蒙　　　【运之世之运之会】谦
　　【运之世之运之运】坤　　　【运之世之同运之世　人】
　　【运之世之明　　　运之世之世之元　夷　　　世之会】临
　　【运之世之世之运】损　　　【运之世之既世之世　济】
　　世之元　【世之元之元之元】升【秋分　世之元之元之会】蒙
　　【世之元之元之运】蛊　　　【世之元之元之世】井
　　【世之元之会之元】坎　　　【世之元之会之会】巽
　　【世之元之会之运】涣　　　【世之元之会之世】解
　　【世之元之运之元】常　　　【世之元之运之会】未
　　【世之元之运之运】鼎　　　【世之元之运之世】困
　　【世之元之大　　　世之元之世之元　过　　　世之会】姤
　　【世之元之世之运】讼　　　【世之元之世之世】随
　　世之防　【世之防之元之元】兑　　　【世之会之元之会】干
　　【世之会之元之运】萃　　　【世之会之噬元之世　嗑】
　　【世之会之会之元】夬　　　【世之会之会之会】否
　　【世之会之无　　　世之会之会之运　妄　　　会之世】暌
　　【世之会之运之元】咸　　　【世之会之运之会】革
　　【世之会之运之运】遯　　　【世之会之大运之世　有】
　　【世之会之世之元】履　　　【世之会之世之防】泰
　　【世之防之世之运】剥　　　【世之防之世之世】頥
　　世之运　【世之运之元之元】益【立冬　世之运之元之防】丰
　　【世之运之归　　　世之运之大元之运　妹　　　元之世　壮】
　　【世之运之小　　　世之运之防之元　过　　　防之防】临
　　【世之运之防之运】贲　　　【世之运之中防之世　孚】
　　【世之运之既　　　世之运之运之元　济　　　运之防】晋
　　【世之运之运之运】损【小雪　世之运之运之世】节
　　【世之运之家　　　世之运之世之元　人　　　世之防】需
　　【世之运之大　　　世之运之小世之运　畜　　　世之世　畜】
　　世之世　【世之世之元之元】坤　　　【世之世之元之防】谦
　　【世之世之元之运】渐　　　【世之世之元之世】艮
　　【世之世之防之元】离　　　【世之世之会之防】比
　　【世之世之防之运】蹇　　　【世之世之防之世】豫
　　【世之世之运之元】师　　　【世之世之同运之防　人】
　　【世之世之运之运】旅　　　【世之世之运之世】屯
　　【世之世之世之元】观　　　【世之世之世之会】震
　　【世之世之世之运】复　　【世之世之明世之世　夷】
　　世三十　　　　　　　运三百六十
　　【世之世　　　　　　　世之运一万九百　　　　　　　　八百】
　　【运之世一　　　　　　运之运十二万八百　　　　　　　万九千六百】
　　【防之世三十　　　　　会之运三百八二万四千　　　　　　十八万八千】
　　【元之世三百八　　　　元之运四千六百十八万八千　　　　　六十五万六千】
　　防一万八百　　　　　元十二万九千六百
　　【世之会三十　　　　　世之元三百八二万四千　　　　　　十八万八千】
　　【运之防三百八　　　　运之元四千六百十八万八千　　　　　六十五万六千】
　　【防之防一亿一千　　　会之元十二亿九六百六十四万　　　　千九百六十八万】
　　【元之防十三万九　　　元之元一百六十七千九百六十八万　　　亿九千六百十六万】





<经部,易类,周易函书约存,卷十一>
<经部,易类,周易函书约存,卷十一>
<经部,易类,周易函书约存,卷十一>
<经部,易类,周易函书约存,卷十一>
<经部,易类,周易函书约存,卷十一>
<经部,易类,周易函书约存,卷十一>
<经部,易类,周易函书约存,卷十一>
<经部,易类,周易函书约存,卷十一>
<经部,易类,周易函书约存,卷十一>
<经部,易类,周易函书约存,卷十一>
<经部,易类,周易函书约存,卷十一>
　　以方图裂为四片每片十六卦西北十六卦为天门干主之东南十六卦为地户坤主之东北十六卦为鬼方泰主之西南十六卦为人路否主之阳图以天门十六卦为律每一位各唱地户吕卦十六位谓之动数律左吕右从右横观上体与上体互下体与下体互又成两卦每一位变西南之卦三十二共成一千二十四卦隂图以地户十六卦为吕每一位各唱天门律卦十六位谓之植数吕右律左从左横观又成两卦每一位变东南之卦三十二共成一千二十四卦
　　煦按图之最精莫妙于此盖出于伏羲方图也














　　皇极经世声音图
　　元　会　运　世
　　日申月子星三十辰三百六十
　　一声【多可介吉禾火化八开宰爱○囘每退○】
　　一音【古甲九癸□□近揆坤乃丘惵□□乾坤】
　　月丑星六十辰七百二十
　　二声【艮两问○光广旷丁井艮○兄永茔】
　　二音【黑花香血黄华雄贤五瓦仰□吾芽月尧】
　　月寅星九十辰一千四百四十【开星之已物七十六】
　　三声【千典旦○九大半○臣引艮○君允巽○】
　　三音【安亚乙一□爻王寅母马每火目貌眉民】
　　月夘星一百二十辰二千八百八十
　　四声【刀早孝岳毛宝报霍牛斗奏六○○○王】
　　四音【夫法□非父凡□吠武晚□尾文万□未】
　　月辰星一百五十辰五千七百六十
　　五声【妻子四□衰○帅骨○○○徳水贵北】
　　五音【卜百丙必步白萌鼻普村品匹旁排平口】
　　月己星一百八十辰【一万一千五百二十】【唐虞始辛之癸一百八十辰二千一百五十七】
　　六声【宫孔众○龙角用○鱼鼠去○鸟虎兎○】
　　六音【东丹天一兑大弟一土贪大一同单田一】
　　月午星二百一十辰【二万三千四十】【夏殷周秦二汉三国二晋十六国南北朝隋唐五代宋】
　　七声【心审禁○○○○十男坎　○○○○妾】
　　七音【乃妳女一内南年一老冷吕一鹿荦离一】
　　月未星二百四十辰【四万六千八十】
　　八声
　　八音【走或足草采七】【自在匠曹才全】
　　月申星二百七十辰【九万二千一百六十】
　　九声
　　九音【思三星□□□】【寺□象□□□】
　　月酉星三百辰【十八万四千三百六十】
　　十声
　　十音【山子□□】【土石□□】
　　月戌星三百三十辰【三十六万八千七百二十】【闭星之戌物三百一十五】
　　十一音【庄震文赤】【乍□崇辰】
　　月亥星三百六十辰【六十三万七千四百四十】
　　十二音【卓中拆五】【宅直防呈】
　　洪范
　　蔡九峰洪范数大畧仿潜虚而作虚有丨川乂丅丌十之数范俱因之但去十而易虚变卦之上下为左右范亦因之虚名丨为原范亦名为原虚分占为五吉臧平否凶范分占为九吉咎祥吝平悔灾休凶蓍法虚简而范烦曷不用七十策初揲左以九再揲右以九大数得矣求小数复如大数之法则四揲而毕此恐雷同于虚而故避之者也虚有爻而范无爻然虚不占其辞而占其所值之吉凶则范之小数即其爻也范得一阳二阳三阳一隂二隂三隂当年甲子应之者大吉以阳应阳以隂应隂而非正对亦为次吉求其事类皆于吉图范得一阳二阳三阳一隂二隂三隂当年甲子违之者大凶以隂违阳以阳违隂而非正对亦为次凶求其事类皆于凶图虚之为隂阳者二范之为隂阳者六范之五行一六为水二七为金三八为木四九为火中五为土金火易位【此用洛书之五行也】虚之五行一六为水二七为火三八为木四九为金五十为土【此用河图之五行也】一本九宫【世名洛书】一本生成【世名河图】虽异而实同也故以数而论虚之与范无所优劣以辞而论虚有易林太之遗范无闻焉乃后世进范而退虚岂知言者哉胡廷芳谓变数之法不传莫能适诸用也某既疏明其变数诚依法用之其犹贤乎火珠林之类也夫
　　煦按范以丨为名虽取于虚而所用之八十一数则取资于太不独九宫之依仿于洛书也范之二七为金九四为火为仿洛书故用洛书之五行此即七九易位之説然而洪范之与周易同是天人合一之理顾必分而二之总由图书出处考证不真因违孔子之言而信汉儒之臆説耳太之辞拟易者也易林自是汉文一种虚所説辞皆有韵脚是又拟易林者也虚之逺胜诸儒其説已见潜虚至谓虚为贤于火珠林不过谓金钱之卜庸夫俗子皆得而为之遂从而鄙弃之耳不知火珠林之占法其初当与周易并传特周易所阐乃精微之道而火珠林所阐止占卜之术耳然使占之而不騐则无取乎窃周易之名至久而不失也既已占之而騐要其所纳止有支干二者则是干之与支亦必有与隂阳五行相契之妙义存焉今但以为粗浅鄙而弃之于是乎学周易习周易者遂不问其騐与不騐其胸中之臆説皆得而肆言之矣意中所欲言之支理意中所欲明之异数皆得擅著作之场名一家之论而作为易外之易矣故吾谓学周易自太以下惟邵子妙契易理此外则潜虚所着犹能发河图五行之蕴虽不自以为易而道理实与周易相闗过此以往大要皆近名者耳周易冒天下之道岂以其精也深也而取之粗也浅也而弃之乎君子之道孰先传焉孰后倦焉设粗也浅也而实有极深极精之妙义存焉彼鄙而弃之者不且为得半自画之学乎泰山不让土壤沧海不择细流先甲先庚文周引于周易孔子释为天行然后知圣人之大也
　　洪范蓍法
　　蓍五十虚一分二挂一
　　煦按五十虚一则其用四十九也下云连挂左二则右二其数必不相合况左三右一左一右三莫非四乎
　　取右刻一策挂于左手小指间
　　以三揲之观左右手归余于扐
　　取左刻之策以三数之余或一或二或三归扐于左手无名指间次揲右刻之策余几归扐于左手中指间连挂左二则右必二左三则右必一左四则右必三
　　煦按既云虚一则其用必四十九也如以四十九两分之左得二十五右得二十四挂右一策于左则左止二十三矣左三数余一右三数必余二连挂则为四数如左得二十四三数余三右除挂一三数亦余三连挂得七数如左得二十六三数余二右必二十三除挂必余一连挂亦得四数如左得二十三三数余二右得二十六除挂一三数余一连挂亦为四数纯是四数六数全无变化安有此理且既云以三数之又安得有左四之理若不连挂一而数之则必无左四之数若连挂一而数之则又必无左二右二左三右一之数是皆臆説也
　　是为一揲为纲
　　视左右之余策两竒为一左三右一是也两偶为二左二右二是也竒偶为三左四右三是也范分左右犹卦分上下此虽有一二三之数然未成一旁需之再揲纲必待于目也
　　复合见存之策
　　除去挂扐之策初揲得四三则见存四十二初揲得三一或二二则见存四十五此可知用四十九策【煦】按既云三数而所存有四何也
　　分挂揲归如前法是为再揲为目
　　挂扐之数左四则右必二左三则右必三左二则右必一亦以两竒为一左三右三是也两偶为二左四右二是也竒偶为三左二右一是也【煦】按凡言竒偶者皆分左右而论即双数单数也
　　初揲纲也再揲目也纲一函三以虚待目目一为一以实从纲纲一数具三数故一可以为一亦可以为二亦可以为三待目而分二之为四五六三之为七八九亦然如初揲一再揲一则实其函之一于左方立丨再揲二则实其函之二于左方立再揲三则实其函之三于左方立川如初揲二再揲一则实其函之四于左方立再揲二则实其函之五于左方立再揲三则实其函之六于左方立丅如初揲三再揲一则实其函之七于左方立丌再揲二则实其函之八于左方立再揲三则实其函之九于左方立此正九数也
　　纲一函三别注云【一当三二当六】以虚待目目一为一以实从纲【纲二目三则虚纳一不用而用网之一为三数又合目三为六数如纲一则纲不用】
　　其下云揲为一防八揲四会以当年月日时【前二会为大纲目视其壮字为何时后二会为小纲目观其壮字下之第几局】
　　两揲而九数具四揲而数名立
　　两揲具范之左方复合四十九策如前两揲以具右方此之九数也如正九是一数之九是二数为一之二潜如正九是五数之九是六数为五之六伏
　　八揲而六千五百六十一之数备
　　数名既定复两揲以具左方是变九之正九也复两揲以具右方是变九之之九也凡四揲而得大数下之小数如变正九是三变之九是八即为三之八如大数得一之一为原当于原下寻小数大数下之横即小数之左纵即小数之右横三纵八相合之处便是变九也一大数之下有八十一小数以八十一乘之得六千五百六十一数吉凶休咎覩矣
　　大事用年其次用月其次用日其次用时
　　此占法也大数为年反大数为月小数为日反小数为时反之者如大数左一右二为潜月则左二右一为成也如小数左【疑落一字】右三在潜下之第三局时则左三右一在下之第十九局也如大数小数左右同者则月时与年日同占此犹易之卦变
　　辨其隂阳五行物无遁情
　　左方以辨隂阳一三为一阳五为二阳七九为三阳二为一隂四六为二阳八为三隂右方以分五行一六为水二七为金三八为木四九为火中五为土如筮得一之一谓之一阳属水五之二谓之二阳属金七之三谓之三阳属木二之四谓之一隂属火四之五谓之二隂属土八之六谓之三隂属水余仿此洪范名数原【一一冬至】冲【二二立春】从【三三春分】公【四四立夏】中【五五夏至】用【六六立秋】分【七七秋分】戎终
　　原【丨一之丿一】潜【一之丿二】守【川一之丿三】信【一之丿四】直【一之丿五】蒙【丅一之丿六】闭【丌一之丿七】须厉成【丨一之一】冲【二之二】振【川二之三】祈【二之四】常【二之五】柔【丅二之六】易【丌二之七】亲华见【丅三之川一】复【三之川二】从【川三之川三】交【三之川四】育【三之川五】壮【丅三之川六】兴【丌三之川七】欣舒比【丨四之一】开【四之二】晋【川四之三】公【四之四】益【四之五】章【丅四之六】盈【丌四之七】锡靡庶【丨五之一】决【五之□二】豫【川五之三】升【五之四】中【五之五】伏【丅五之六】过【丌五之七】疑寡饬【丨六之丅一】戾【六之丅二】虚【川六之丅三】昩【六之丅四】损【六之丅五】用【丅六之丅六】却【丌六之丅七】翕逺迅【丨七之丌一】惧【七之丌二】除【川七之丌三】弱【七之丌四】疾【七之丌五】竞【丅七之丌六】分【丌七之丌七】讼收实【丨八之一】賔【八之二】危【川八之三】坚【八之四】革【八之五】报【丅八之六】止【丌八之七】戎结养【丨九之一】过【九之二】胜【川九之三】囚【九之四】壬【丅九之五】固【丅九之六】移【丌九之七】堕终方为地圆应天一也每时当直四日半有竒亦太之卦气而不以余分为竒赢潜者曰每畴之九则候帝虚故九其八为七十二候是以适符尝以为一一与一二之间则九而适八犹六爻而适五爻也重数叶八际而九九一一合为冬至犹之任督之五十一也用则藏其一而八十卦之四分用三依然六十耳
　　小数图
　　纵一纵二纵三纵四纵五纵六纵七纵八纵九
　　横一【丨吉咎川祥吝平丅悔丌灾休凶丿元丿吉丿吉丿吉丿吉丿吉丿吉丿吉】横二【丿吉丨吉咎川祥吝平丅悔丌灾休凶咎咎咎咎咎咎咎】横三【咎咎丨吉咎川祥吝平丅悔丌灾休凶川祥川祥川祥川祥川祥川祥】横四【川祥川祥川祥丨吉咎川祥吝平丅悔丌灾休凶吝吾吝吝吝】横五【吝吝吝吝丨吉咎川祥吝平丅悔丌灾休凶平平平平】横六【丨吉咎川祥吝平丅悔丌灾休凶丅悔丅悔丅悔丅悔丅悔丅悔丅悔丅悔丅悔】横七【丨吉咎川祥吝平丅悔丌灾休凶丌灾丌灾丌灾丌爽丌灾丌灾丌灾丌灾丌灾】横八【丨吉咎川祥吝平丅悔丌灾休凶休休休休休休休休休】横九【丨吉咎川祥吝平丅悔丌灾休凶凶凶凶凶凶凶凶凶凶】大数下之小数起一一以至九九八十一数皆同其吉凶则互换左以横序右以纵序如左是一数则吉起横一凶终横九左是二数则吝起横一悔终横九如右是一数则吉起纵一凶终纵九右是二数则吝起纵一凶终纵九皆视周流图以原【右一左一】下一图为例
　　象正曰一　一　一为干一一二为兑自领九类一二一为离一二二为震自领九类依此序之末归干统
　　一畴三畴七畴九畴以阳仪主之二畴四畴六畴八畴以隂仪主之五畴兼用七百二十九卦五五为中
　　【此九一一一一一一一一一　第干干干干干干干干干煦曰此即九八一二三四五六七八九　一干克离震中巽坎艮坤先天横图】【十一二二二二二二二二二　第兑兑兑兑兑克兑兑兑之数而以方也一二三四五六七八九　二干兑离震中巽坎艮坤畴数配之】【第一三三三三三三三三三　第离离离离离离离离离　者纵横皆畴各一二三四五六七八九　三干兑离震中巽坎艮坤　除五中故】【加一四四四四四四四四四　第震震震震震震震震震　巽五坎六二畴一二三四五六七八九　四干兑离震中巽坎艮坤　艮七坤八】【各加五五五五五五五五五　第中中中中中中中中中　遂各降一二三一二三四五六七八九　五干兑离震中巽坎艮坤　等而其数】【四五六六六六六六六六六　第巽巽巽巽巽巽巽巽巽　亦不能尽六七一二三四五六七八九　六干兑离震中巽坎艮坤　合也八九七七七七七七七七七　第坎坎坎坎坎坎坎坎坎畴各一二三四五六七八九　七干兑离震中巽坎艮坤以其八八八八八八八八八　第艮艮艮艮艮艮艮艮艮数加一二三四五六七八九　八干兑离震中巽坎艮坤之　九九九九九九九九九　第坤坤坤坤坤坤坤坤坤一二三四五六七八九　九干兑离震中巽坎艮坤】第五畴之五五五则中也共七百二十九石斋黄氏衍为九图此其约槩　潜夫衍此配卦三式
　　【北干干干干干干干干干　北坎坎坎坎坎坎坎坎坎一干离巽艮中坤坎震兑　一坎坤震巽中干兑艮离南离离离离离离离离离　　坤坤坤坤坤坤坤坤坤二干离巽艮中坤坎震兑　　坎坤震巽中干兑艮离东巽巽巽巽巽巽巽巽巽　东震震震震震震震震震三干离巽艮中坤坎震兑　三坎坤震巽中干兑艮离西艮艮艮艮艮艮艮艮艮　　巽巽巽巽巽巽巽巽巽四干离巽艮中坤坎震兑　　坎坤震巽中干兑艮离五中中中中中中中中中　五中中中中中中中中中中干离巽艮中坤坎震兑　中坎坤震巽中干兑艮离北坤坤坤坤坤坤坤坤坤　　干干干干干干干干干六干离巽艮中坤坎震兑　　坎坤震巽中干兑艮离南坎坎坎坎坎坎坎坎坎　西兑兑兑兑兑兑兑兑兑七干离巽艮中坤坎震兑　七坎坤震巽中干兑艮离东震震震震震震震震震　　艮艮艮艮艮艮艮艮艮八干离巽艮中坤坎震兑　　坎坤震巽中干兑艮离西兑兑兑兑兑兑兑兑兑　南离离离离离离离离离九干离巽艮中坤坎震兑　九坎坤震巽中干兑艮离右河图四象也九畴依序　右洛书后天数位也九畴统之煦曰此即拆河图配　依序统之煦曰此即文王卦之数然河图实无可拆　后天卦位之数以坎始离之理亦必无卦爻可能强　终者也配之理】
　　煦按右除三易凿度而外易林以下自为一易其书可见者八家惟邵子经世书深契易理温公潜虚犹能发明河图之数焦京虽沦于术犹能发明河图中五行之奥然支干之所由设与纳甲纳支皆上古圣人借之以表彰天行阐扬易理者也文周作易时犹然未分乃后世分为占卜之学亦如图书本附周易以行而后人专求义理于文字中遂并图书而分之而旋失之不有孔子之传乌能确证二图之必与周易合哉五行支干之説学者不传而京氏传之其于周易未为无补七八九六隂阳老少之数也六六卦爻策数也七七蓍数也八八卦象数也九为干阳之大用流行于六十四卦中子云元嵩九峯以为不应独缺老阳自乘之数故于九九有取焉是借易而立异者也子明占夬而外絶无他竒当亦矜张其辞以自神其易耳然此犹附经以起义者也洪范违经而自附于范尤异之异矣孔子圣人也十翼之传止于释经此外尚无著作况其才智不逮者乎学者有志于易其尚深窥四圣之文精求四圣之心可耳无务自外于易而致支离之逺也
　　正易心法【正文不録】
　　煦按心法谓上经为数下经为气非也论数与气则上下经皆有之谓上经为对待不移非也上下经皆流行不息者也盖六十四卦原备于伏羲先天一图则上下经皆先天也因目上经为对待不移故遂以为数因目下经为流行不息故遂以为气不知万物皆始于气而终于形上经之天地言气孔子所由谓天地絪緼下经之男女言形孔子所由谓男女搆精也周易卦爻俱是先天俱是气机未兆自乾坤至既未无非气机之摩荡所以卦卦爻爻皆是活的虽曰下经言形然形亦气机摩荡所成安得有不移之説乾坤即隂阳也水火亦乾坤也水火全以气用故在河图遂居生数之始水先而火后水始而火终即生于下而进于上之理也卦爻自下而生此之义也洛书之象离上而坎下后天之数坎始而离终皆此义也乾坤之初皆水也屯蒙等六卦水之用也泰否即水火之交不交也頥大过则水火之象已成故继之以坎离终也咸恒大象水也损益配上经之泰否是隂阳之既交而大象则火也所损所益皆言阳爻是即坎外之浊隂无可用而坎中之阳具刚中时用之妙也中孚小过则水火之交已定故继之以既济终也要皆乾坤之妙所流衍于六十四卦者也洛书坎离之位居先天乾坤之位即是乾坤二用所由行始乾坤终坎离始咸恒终既未胥此防也然象离之大畜中孚在前而象坎之頥小过在后是仍火上水下未交之义必至坎离然后可以见乾坤之变必至既未然后乾坤之二用始可见也观上经屯蒙六卦之后小畜履大象火也泰否之后同人大有大象火也以水火皆乾坤之摩荡也咸恒之后遯象巽艮大壮象震兑损益之后夬之大象象震兑姤之大象象巽艮以山泽雷风皆水火之摩荡也上经则乾元用九初感于隂下经咸恒损益则隂阳之既盛矣此初气终形初微终盛之妙凡皆自阳爻之游歴进盛言也奚为乎始于水火而终于水火也金土之性虽下而水之性有隙而必入是水更下于金土也木生而上木之性也而火性炎上更上于木其初在下其末在上故上下经皆始水而终火当知坎离二者止是乾坤相交之两象易发坎离之用即以发乾坤相交之用也若知六十四卦皆开于大圆图则遇巽逢干莫非流行不息之妙矣安得曰对待不移也















　　周易函书约存卷十一
<经部,易类,周易函书约存>
　　钦定四库全书
　　周易函书约存卷十二　　礼部侍郎胡煦撰原古【冒道分】
　　九章皆勾股
　　周礼保氏九数注曰方田御田畴界域曰粟布御交质变易曰差分御贵贱廪税曰少广御积方圆曰商功御工程积实曰均输御逺近劳费曰盈朒御隐杂互见曰方程御错糅正负曰勾股御高深广逺周髀周之算经也陈子曰髀者股也正晷者勾也以勾为首以髀为股又曰髀者表也然周髀独明勾股不及九章何哉偃矩以望高覆矩以测深卧矩以知逺勾股之自为用也环矩以为圆合矩以为方方数为典以方出圆勾股之所生也数有可见者有隐而不得见者有互见者有旁见者其变无穷藏于圆方少广圆方所出也方田商功皆少广所出一方一圆其间不齐始出差分而均输对差分之数盈朒者借差求均又差分均输所出而以方程济其穷度也量也衡也原于黄钟粟布出焉黄钟出于方圆者也三分益一圆周变为方周四分用三圆积变自方积故勾股之容圆方不同方田少广生焉折半以平粟布均输生焉盈朒方程生于诸和商功差分生于诸较勾股岂非九数之原乎设为九章者便用耳田畴界域或见于勾股少广方田统之矣交质变易或见于差分均输粟布统之矣故九章以用而分不以数而分也泰西立十八法盈朒曰叠借互徴方程曰杂和较乘分少广为九而开方诸法有其七其二曰递加倍加勾股有其畧差分仍为差分粟布商功见于三率均输见于重凖测名异理同究无同异也加减乘除出于洛亦成于勾股和者勾股之相并也较者勾股之相较也并以成加较以成减勾股自之而为积则乘成积开方而为则除成有河即有洛有勾股即有加减乘除何往非图书引触哉




　　煦按天道左旋三竒数也竒为阳故以三乘而左旋之是谓参天如一三如三三三如九三九二十七三七二十一之类是也然洛书之数左右上下其对待者莫不皆十盖十也者数之大盈也故百千万亿至于无穷未有出此十数者此隂阳逆顺之机而加减乘除之妙所由寓也三与七合为一十三之乘也顺则七之乘也必逆如一七如七七七四十九七九六十三三七二十一之类是也然乘也者进数也加数也止此一十之数今以所乘为用数矣而所乘之外非乘之所及者则皆除也亦如以所除为用而所除之外非除之所能及者则皆乘也乘者少则除者必多乘者顺则除者必逆顺者乘则逆者必除皆自然之理也如三乘者既顺矣今复以三为除则必逆施以合之如三三除如九余一一三除如三余七三七除二十一余九三九除二十七余三之类是也如以七乘者既逆矣今复以七为除则必左旋以合之如一七除如七余三三七除二十一余九七九除六十三余七七七除四十九余一之类是也盖天道以左旋为顺右旋为逆顺进者日有所加逆退者日有所减加则乘之所由生减则除之所由起循环太极图中阳进一分则隂必减却一分隂进一分则阳必减却一分此即乘除加减之妙凡皆由洛书出也




　　煦按地道右转二耦数也耦属隂故以二乘而右旋之是谓两地如二二如四二四如八二八一十六二六一十二是也如以合十之八而乘之则二之乘也顺而八之乘也必逆如二八一十六六八四十八八八六十四四八三十二是也盖十为数之大盈而二与八相为进退则此二数必具逆顺之机如以二乘之矣今复以八数乘之则二右旋而八必左旋矣然既能以乘而进者加之又必能以除而退者减之如以二数逆旋加之而为乘则必能以二数顺转加之而为除如二二除如四余六二六除一十二余八二八除一十六余四二四除如八余二是也以八数顺转加之而为乘则必能以八数逆旋加之而为除如八八除六十四余六六八除四十八余二二八除一十六余四四八除三十二余八是也如以合十之数而皆以乘求之也则必一顺一逆然后可以相合如以合十之数而皆以除求之也则必一顺一逆然后可以相合如以合十之数而一乘一除也则顺必同顺逆必同逆如以一数而即兼乘除以求之则乘者顺而除者必逆除者顺而乘者必逆夫合十之数而可以迭为乘除者何也万物之理有进则必有退有逆则必有顺有乘则必有除有见则必有隐隂阳之理本如是也孔子曰万有一千五百二十以备万物之数则无有一物不可纪之以数者即无有一物不在数中即无有一物不在数外者此洛书之对待止此十数任意中分之而逆顺进退加减乘除无往不合者也
　　阳统隂隂奉阳者也隂所至之分阳皆有以至之者大明终始之义也阳所至之分隂不必皆有以至之者地道无成而代有终也世有温泉而无寒火则阳之可以统隂隂之不能逾阳明矣故二八之偶数不能与一三七九之竒数相为乘除者隂固不可以干阳所以谓为常乏也三七之竒数能与二四六八之偶数相为乘除者阳之所以统隂天之所以包地所以谓为常饶也今就洛书之偶数亦以三之竒数乘之而求其进数是隂从乎阳故必左转而始有以相合如二三如六三六一十八三八二十四三四一十二是也如以三之竒数除之而求其退数则必逆转始有以奉阳如二三除如六余四三四除一十二余八三八除二十四余六三六除一十八余二是也如更以七之竒数乘之则生数顺而乘数必逆如二七一十四四七二十八七八五十六六七四十二是也如更以七之竒数除之则乘逆而除者必顺如二七除一十四余六六七除四十二余八七八除五十六余四四七除二十八余二是也竒偶互为乘除进退互为消长逆顺相为盈缩每一乘除兼有四法四四该一十六法而兹止于十二者邵子所以有四分用三之説是半隐半见之机凡皆隂阳自然之妙也如必以二八之偶数乘除一三七九之竒数则止能生四隅之偶数而不能生四正之竒数如一八如八而生东北之八三八二十四而生东南之四八九七十二而生西南之二七八五十六而生西北之六是也又如二三如六而余四二九一十八而余二二七一十四而余六一二如二而余八是也则是偶数之所乘除亦止能乘除偶数而不能乘除竒数也此地道无成之故也
　　煦按隂阳之理互相为用故阳用用于隂隂用用于阳原未有相离者也其数为阳而又用少阳之成数七转之故必右转而循隂之道以济其阳右而逆者以从地也其数为阳今又左转而从阳则必用少隂之生数三以济其阳除与乘进退加减既异其数故逆顺亦异其理也其数为隂而又用少隂之成数八转之故必左转而循阳之道以济其隂左而顺者以从天也其数为隂今复右转以从隂则必用少阳之生数四以济其隂除与乘进与退异则逆与顺亦异也至以偶数而用三七之竒数乘除之其逆与顺亦莫不然耳
　　煦按其乘除之数皆不离于十数之中而此之乘则彼之除者何也今试看二与八合为一十如以二乘八除或八乘二除则其数无不相合如二二除如四则二八乘得一十六矣是二十之中四为除而十六则为乘矣如四四除一十六则二二如四又为乘矣然必在二十之中者以二为乘除故也如以三七乘除之三乘则必七除三除则必七乘矣如三七除二十一则必三三乘之而得九如三三除九则必三七乘之而得二十一然必在三十之中者以三为乘除故也如以四六乘除之则必在四十之内矣如四六除得二十四则必四四乘得十六如四四除得十六则必四六乘得二十四凡皆不离一十之中少者乘则多者必除生者乘则成者必除此皆隂阳微盛进退之妙也
　　河图有十而洛书无十以其散处于四方故对待取之莫非十也乘除同此十数而半见半隐用不用分耳河图静而洛书动河图体而洛书用乘除进退之妙都在动用时见出故洛书无十者是半见半隐之妙以乘之外有除除之外有乘也无穷之数极于千百万亿皆无能出此十数之外者今以十数任意分之除两五居中者不论其余所得必有一生一成如以成数乘而得之则以生数除之而得其数矣如以生数乘而得之则以成数除之而得其数矣故八与二同为一十三与七同为一十四与六同为一十一与九同为一十唯一无乘则亦无除适得其本数而止如前参天两地二图引而伸之亦可以得其槩矣凡皆隂阳相须竒偶相依进退同原生成合徳顺逆相循之妙防也
　　以除代乘之法
　　此法不用因乘而以除法代之数亦天然符合其术须变法数如一位法者作单数于十内减去所乘之数而以所余之单数除之亦得所乘之数也盖所除之单数与同乘之单数同为一十故也今以所乘之数为用数则所余之数自应除去如以十数论所乘既用三数则七数自应除去矣此所由因除数而得成数也二位法者作几十几数于百内减去所乘之数而以所余之几十几数除之而即得所乘之数也三位法者作几百几十几数于千内减去所乘之数而以所余之几百几十几数除之即得所乘之数也法实既变乃将变法与实呼除之呼实则自右向左呼法则自左向右逐位呼除除毕余实即为所求之乘数也
　　如有一百二十人每人二两一钱问共若干曰二百五十二两术此二位法也将法二两一钱作二十一于百内减之余七十九即七十九为二十一之变法先以甲法七呼丑实二曰二七除一十四乙法九呼丑实二曰二九除一十八皆于丑实二内除之此如以丑二作二百先除一百四十后除一十八止存四十二也故丑位空寅存四夘存二再以甲法七呼子实一曰一七除七乙法九呼子实一曰一九除九此如以子一作一百先除七十后除九也曰七退十还三子位空丑上三曰九退十还一丑存二上一于寅之四上为五夘仍存二逐位除毕即丑余之二寅余之五夘余之二为所求二百五十二两也盖所除之数皆乘数中不用之数今既以所余之数悉除之故遂因除数而得乘数也总縁十数之中有所用之正数即有所不用之余数正数用则余数除矣由其不用征其所用此即周易体阳用隂体隂用阳之妙此即八卦小图纯阳之体由隂终隂始而见纯隂之体由阳终阳始而成之妙也蓍之揲也本以分揲挂扐为所用之策而或以所余不用之数即以分老少隂阳凡皆隐显互征体用一原之妙耳故前参天两地之图如以十中之成数生数分别用之无不相合特逆顺不同耳



　　九九图















<经部,易类,周易函书约存,卷十二>
<经部,易类,周易函书约存,卷十二>
<经部,易类,周易函书约存,卷十二>
<经部,易类,周易函书约存,卷十二>
<经部,易类,周易函书约存,卷十二>
<经部,易类,周易函书约存,卷十二>
<经部,易类,周易函书约存,卷十二>
<经部,易类,周易函书约存,卷十二>
　　六十四子顺逆安置用横行八位为一阵首行数居北之中八行数居北之右七行数居西三行数居东五行数居南四行数居南之左六行数居南之右其求积法如前八八图每阵得二百六十每阵各取半面四子积一百三十合而俱成一阵数无不同如截坎东四子艮西四子共得二百六十截干南四子兑北四子亦得二百六十　煦曰盖必如此顺逆列之然后左右对取各得六十五知一对得六十五则两对必得一百三十四对必得二百六十矣前四四等图左右上下其数无不相合皆用此图对取之法也






　　用七十二子为图并一与七十二得七十三以七十二乘之得五千二百五十六折半得二千六百二十八为实以九为法除之得每环八子为一阵各二百九十二以九阵化为十三阵也
　　煦按此亦上下顺逆列之然后左右对取各得七十二数者也左右对取即以多配少如一便配七十二是也
　　自洛书以三三积数为数之原而自四以下皆以为法焉何则三者天数也故其象圆如前图居四方与居四隅者或动或静【居中者一定不易】而各成纵横皆十五之数矣四者地数也故其象方如后图居中居四隅与居四方者或动或静亦各成纵横皆三十四之数矣自五五以下皆以三三图为根自六六以下皆以四四图为根而四四图又实以三三图为根故洛书为数之原不易之论也今附四四图于左以相证明其余具数学中不悉载
　　四八十二十六　四九五十六　　十三八十二一三七十一十五　十四七十一二　三十六十五二六十十四　　十五六十三　　二十一七十四一五九十三　　一十二八十三　十六五九四
　　此以十六数自左而右自上而下列之【第一图】其居中与居四隅者不易而居四方者交易则成纵横皆三十四之数【第二图】若居四方者不易而居中与居四隅者交易亦成纵横皆三十四之数【第三图】
　　十三九五一　　十三八十二一　四九五十六十四十六二　　三十六十五　　十四七十一二十五十一七三　二十一七十四　十五六十三十六十二八四　十六五九四　　一十二八十三
　　此以十六数自右而左自下而上列之【第一图】用前法变为两图【第二图第三图】并得纵横皆三十四之数但其不易者即前之交易者而其交易者即前之不易者【此第二图同前第三图此第三图同前第二图】盖亦隂阳互为动静之理云



　　【一　用中两率三七相加为十以一减之得九三　以九减之得一七　若用一九相加亦为十以三减之得七以七九　减之得三二　用中两率四六相加为十以二减之得八以四　八减得二六　若用二八相加亦为十以四减之得六以六八　减之得四】






　　【一　用中两率三九相乘为二十七以一除之得二三　十七以二十七除之得一九　若用一与二十七相乘以三除之得九以九除七　之得三二　用中两率四八相乘为三十二以二除之得十四　六以十六除之得二八　若用二与十六相乘以四除之得八以八除之六　得四】
　　大传曰天一地二天三地四天五地六天七地八天九地十天地之数皆自少而多多而复还于少此加减之原也又曰参天两地而数天数以三行地数以二行此乘除之原也是故河图以一二为数之体之始洛书以三二为数之用之始然洛书之用始于参两者以参两为根也实则诸数循环互为其根莫不寓乘除之法焉而又皆以加减之法为之本今推得洛书加减之法四乘除之法十四积方之法五勾股之法四各为图表以明之于左
　　洛书加减四法【俱论下一字】
　　一用竒数左旋相加得相连之耦数【此生四隅之数也一加三为四　　　三加九为十二九加七为十六　　七加一为八】
　　若用竒数减左旋相连之耦数得右旋相连之竒数【三减四为一　　　九减十二为三七减十六为九　　一减八为七】
　　一用耦数左旋相加得相连之耦数【此亦生四隅之数也二加六为八　　　六加八为十四八加四为十二　　四加二为六】
　　若用耦数减左旋相连之耦数得右旋相连之耦数【此亦生四隅之数也】
　　【六减八为二　　　八减十四为六四减十二为八　　二减六为四】
　　一用竒数右旋加耦数得相连之竒数
　　【一加六为七九加四为十三】
　　若用竒数减相连之竒数得相连之耦数【此两竒生在申之耦数也】
　　【一减七为六九减十三为四】
　　一用耦数右旋加竒数得相对之竒数
　　【二加九为十一　　四加三为七八加一为九　　　六加七为十三】
　　若用竒数减相对之竒数得相连之耦数
　　【九减十一为二　　三减七为四一减九为八　　　七减十三为六】
　　洛书乘除十四法
　　一用三左旋乘竒数得相连之竒数
　　【三三如九　　　三九二十七三七二十一　　一三如三】
　　一用八左旋乘耦数得相连之耦数
　　【八八六十四　　四八三十二八二一十六　　八六四十八】
　　一用三左旋乘耦数得相连之耦数
　　【三四一十二　　三二如六三六一十八　　三八二十四】
　　一用八左旋乘竒数得相连之耦数
　　【八三二十四　　八九七十二八七五十六　　八一如八】
　　一用二右旋乘耦数得相连之耦数
　　【二二如四　　　二四如八二八一十六　　二六一十二】
　　一用七右旋乘竒数得相连之竒数
　　【七七四十九　　七九六十三七三二十一　　七一如一】
　　一用二右旋乘竒数得隔二位之耦数
　　【二九一十八　　二三如六二一如二　　　二七一十四】
　　一用七右旋乘耦数得相连之耦数
　　【七二一十四　　七四二十八七八五十六　　七六四十二】
　　一用六乘偶数得本位之偶数
　　【六六三十六　　六八四十八六四二十四　　六二一十二】
　　一用六乘竒数得相连之偶数【此由四正而生四隅也】
　　【六七四十二　　六九五十四六三一十八　　六一如六】
　　一用四乘偶数得相对之偶数
　　【四四一十六　　四六二十四四二如八　　　四八三十二】
　　一用九乘竒数得相对之竒数
　　【九九八十一　　九一如九九三二十七　　九七六十三】
　　一用四乘竒数得隔二位之偶数
　　【四九三十六　　四七二十八四一如四　　　四三一十二】
　　一用九乘偶数得相对之偶数
　　【九二一十八　　九八七十二九四三十六　　九六五十四】
　　凡除法除其所得之数得其所乘之数
　　洛书乘除十四法可约为八法何则五者河洛之中数自此以上由五以生五加一为六六减五为一是六与一同根也五加二为七七减五为二是七与二同根也三八四九其理如之今用三与八左旋乘竒偶而皆得相连之竒偶可以知八即三矣用二与七右旋乘竒偶而皆得相连之竒偶可以知七即二矣内惟二乘竒数得隔二位之偶数者其所得即相连竒位同根之数犹之乎相连也【如二九一十八八与三同根得八犹之乎得相连之三也余仿此】用一与六乘而皆得本位之竒偶可以知六即一矣内惟六乘竒数得相连之偶数者其所得即本位同根之数犹之乎本位也【如六七四十二七与二同根得二犹之得本位之七也余仿此】用四与九乘而皆得对位之竒偶可以知九即四矣内惟四乘竒数得隔二位之偶数者其所得即对位同根之数犹之乎对位也【如四九三十六六与一同根得六犹之得对位之一也余仿此】其但得同根之数者何凡竒乘偶偶乘偶所得皆偶数而同【如三四一十二八四亦三十二】竒乘竒其得数为竒若偶乘竒不能得竒数而同故但得其同根之偶数也【如三三为九八三二十四九与四同根得四犹之得九也】所以一六二七三八四九在河图则四方之相配在洛书则正隅之相连以其数之生于中五而同根也数有合数有对数合数生于五对数成于十一六二七三八四九此合数也皆相减而为五者也一九二八三七四六此对数也皆相并而为十者也在河图则合数同方而对数相连在洛书则合数相连而对数相对相合之相从者六从一也七从二也八从三也九从四也【如前乘除十四法】相对之相从者九从一也八从二也七从三也六从四也【如后积方五法】凡以合数共成一数所得之数必同【乘偶既同数乘竒则同根】若各自乘焉则又必合矣【如三三得九八八六十四】以对数共乘一数所得之数必对【如三三得九七三二十一】若各自乘焉则又必同矣【如一一得一九九亦八十一二二得四八八亦六十四】是以自乘之数相合之相从者此得自数则彼亦得自数也【如一得一六得六】此得对数则彼亦得对数也【如四得六九得一】此得连数则彼亦得连数也【如三得九七亦得九二得四八亦得四】要皆防于一六四九而齐焉故开平方之自乘数止于一六四九而洛书之位一六四九居上下以为经二七三八居左右以为纬者此也


<经部,易类,周易函书约存,卷十二>
<经部,易类,周易函书约存,卷十二>
<经部,易类,周易函书约存,卷十二>





　　以上诸图本同一根虽积数若异而其为九六之变则一也九六可分为内外中之三重亦可分为上中下之三层就每重每层论之则九为天而包地六为地而涵于天心为人而主乎天地统三重而论之则外为天内为地而中为人也统三层而论之则上为天下为地而中为人也又合而论之则九六者在天为隂阳在地为刚柔在人为隂阳刚柔之防而其心则天地人之极也以上下分者其心有三所谓三极之道三才各具一太极也以内外分者其心惟一所谓人者天地之心三才统体一太极也此图之中浑具理象数之妙者如此故分而为图则应乎隂阳刚柔之义根于极而迭运不穷圣人则之易有太极是生两仪阳九隂六命爻衍策者此也分而为书则应乎三才之义主于人而成位其中圣人则之皇极既建彜伦攸叙参天贰地垂范作畴者此也或曰河图洛书出于两时分为两象今以一图括之可乎曰十中涵九故数终于十而位止于九此天地自然之纪而图书所以相经纬而未尝相离也非有十者以为之经则九之体无以立非有九者以为之纬则十之用无以行不知图书之本为一者则亦不知其所以二矣或曰河图洛书有定位矣今以为有未变者何欤曰易大传之言河图也曰天一地二天三地四天五地六天七地八天九地十顺而数之此其未变者也又曰天数五地数五五位相得而各有合分而置之此其定位者也如易卦一每生二以至六十有四则其未变者也干南坤北离东坎西则其定位者也不知未变之根则亦不足以识定位之妙矣【煦按此论图书不分有至理其论九六亦佳煦于参互错综注中已详言之】









　　此图左方注者本数也自一至九而用数全矣中列注者加数也一加二为三二加三为五至于八加九而为十七皆以本数递加而每层之羃积如之右方注者乘数也一自乘一其羃积一二自乘四其羃积合一三两层而为四至于九自乘八十一则其羃积亦合自一至十七九层之数而为八十一皆以本数自乘而每形之羃积如之得加乘之法则减除在其中矣自此而衍之至于无穷其数无不合焉推之九章之术其理无不贯

　　焉今考洛书纵横逆顺无往不得加减乘除之法开方勾股之算乃自其未变之先而诸法浑具至洛书而始尽其参伍错综之致云尔
　　大衍圆方之原









　　蓍策之数必以七为用者盖方圆之形唯以径七为率则能得周围之整数勾股之形亦惟以三四为率则能得斜之整数径七固七也勾三股四之合亦七也是故论方圆周围之合数则五十论勾股之合积亦五十此大衍之体也因而开方则不尽一数而止于四十九此大衍之用也开方而不尽一数则蓍策之虚一者是已方面之中函八勾股而又不尽一数则蓍策之挂一者是已唯老阳老隂之数与此密合故作图以明之
　　勾股名义
　　勾【横也】股【直也】【斜也】勾股较【勾股相减也】勾较【勾相减也】股较【股相减也】勾股和【勾与股并也】勾和【勾与并也】股和【股与并也】较和【与勾股较并也】和和【与勾股和并也】和较【与勾股和相减也】较较【与勾股较相减也】
　　勾股求　勾自乘股自乘并之为实用开平方法
　　除之得
　　勾求股　用勾自乘自乘相减所得之数平方开
　　之得股
　　股求勾　用股自乘自乘相减所得之数平方开
　　之得勾















　　周易函书约存卷十二
　　钦定四库全书
　　周易函书约存卷十三　　礼部侍郎胡煦撰原古【冒道分】
　　异乘同除法【泰西谓之三率】
　　以先有之数知今有之数两两相得是生此例莫善于异乗同除乃古九章之枢要也先有者二今有者一是已知者三而未知者一用三求一故泰西谓之三率异者何也言异名也同者何也言同名也假如以粟易布则粟与粟同名布与粟为异名矣
　　何以为异乗同除也主乎今有之物以为言也假如先有粟若干易布若干今复有粟若干将以易布则当以先所易之数例之是先易之布与今有之粟异名也则用以乗是谓异乗若先有之粟与今有之粟同名也则用以除是谓同除皆用以乗除今粟故曰主乎今有以为言也【置今有粟以异名之布乗之为实再以同名之粟为法除之是皆以今粟为主而以先冇之二件乗除之也】
　　原价与今物异名以乗原物与今物同名以除泰西以原物为一率原价为二率今有物为三率以二率乗三率而以一率除之即得四率
　　问何以不先除后乗曰以原总物除原物总价则得每物之价以乗今有总物亦可得今有之总价然除有不尽则不可以乗故变为先乗后除其理一也
　　三率法以先有之二件为一率二率今有之二件为三率四率则前两率之比例与后两率之比例等故其数可以互求
　　【今有之二率先只冇其一合前有之二率共为三率以求之而得今冇之余一率是以三求一故曰三率法实四率也】
　　假如一率是三二率是四三率是九则四率必为十二何也三与四之比例若九与十二也故以四【二率】九【三率】相乗【卅六】为实以三【一率】为法除之必得十二【四率】
　　若互用之以四率为一率三为二率则十二为三率九为四率葢十二与九之比例若四与三也
　　【解曰以三比四以九比十二并三分加一之比例以十二比九以四比三并四分减一之比例凡言比例等者皆如是】
　　若倒用之十二为一率九为二率则四为三率三为四率
　　若以九为一率十二为二率则三为四率四为三率【四九相乘三十六而十二与三相乗亦三十六故以三除三十六得十二以十二除三十六亦复得三此前两图互求之理若更一四为二三其实同为三十六故以四除之得九以九除之亦复得四】
　　若错综之三为一率九为二率四为三率则十二为四率
　　若以九为一率三为二率十二为三率则四为四率若以十二为一率四为二率九为三率则三为四率若以四为一率十二为二率三为三率则九为四率此又以前图之二与三更之则前两率之第二变为后两率之第一而比例亦等【在前图为三与四若九与十二者此图则三与九亦若四与十二也】
　　若以一率除二率得数以乗三率亦得四率【如以一率三除二率九得三以乗三率四亦必得四率十二以一率四除二率十二得三以乗三率三亦得四率九但先除后乗多有不尽之分故异乗同除为算家大法乃中西两术所同也】
　　笔算并法
　　并法即加法也千与千并百与百并俱从小数始自下而上
　　笔算减法
　　亦千与千并百与百并亦従小数始自下而上本位不足减借上位一数以减之
　　试加差法【凡加皆自下小数起】
　　有九减七减二法凡九减不论单十百千之位亦不计○位只据现有之数而合计之以九除之余者存之列于右次减总数以九除之余者存之列于左两余相比同则无差
　　七减有二法俱论位俱由大数以至小数一法以所加之数分积之凡首数皆作几十以七减之存其余合下数便作几十几如下有○位则此所余之数便作几十以七减之存其余方合三位之数作几十几以七减之若其末有○位不可以其余便为余数亦须作几十之数七减之其余方为所余之数记于右又従首减二行之加数以其余亦记于右又从首减三行之加数以其余亦记于右若所加之数止于三行则以三行所得之数合而七减之存其余列于右然后减总数亦自大数以至小数其○位亦如前法两余相比同则无差一法以所加之数合积之万与万积为一处以七减之以其余并千位之数减毕以其余合百位之数凡所余之数俱作十减至末位止以其余列于右中有○位皆不论矣然后如前减其所得总数相合则无差矣
　　试减差法【凡减皆自下小数起】
　　一法以减数并减余数仍得原数
　　一法以减余之数于原数中减之即得所减之数亦有九减七减二法九减法以减数并减余之数合而九减之以其所余者列于右次并原数亦合而九减之以其余列于左两余相比同则无误【葢必用减数减余二者然后能与原数配也】
　　七减法先以减数从大数始如前七减之法有○位则所余之数亦作十数视其所余者列于右然后以减余之数亦如前七减之法由大数而始递降而七减之亦列于右然后并二者之余数合为一处如过七数仍以七减之不及则并其余列于右次以原数亦如前七减之法由大数而始以七减之存其余列于左两余相比同则无误【如得数原数下冇三○则亦三余而止不可及于四余】
　　试乗差法【凡乗之实数由尾而起乗之法数由大者而起】
　　亦有九减七减二法九减法先以实数积而九减之而纪其余于右次以法数如法九减之而纪其余于左再以左右两减之余相乗得数仍九减之而纪其余于上末以所得之数亦九减之而纪其余于下两余相比同则无误若左右二方内有○即上方亦○又或左为一数即上数亦同右数皆不用乗　七减亦然【几曰十者在本位余者便在第二位】
　　试除差法
　　亦用九减七减二法九减得数记余于左法数记余于右得数与法数相乗记余于上然后以原数九减之记于下而合之
　　七减法先以除数【即法数】如法减之列于左次以得数如法减之列于右次以除数得数之余相乗而减之列于上然后以原数如法减之列于下两数相同知其无悮若使得数除之不尽尚有余数未除则于两数相乗之时合并所余之数而减之
　　试加差法
　　九减式试第一式先减散数去○与九不入减【□本不入
　　数九在减内故不入】并四七【此处除九】五
　　八八六七八八六一五共
　　为七十三九减余一【减去八九七十二】列
　　□左○次并总数三二七七共为
　　一十九九减余一【减去二九一十八】列□右左右相比数同无差通曰此以见数为主不论千百位也
　　七减式试第一式散数首行之左一○作一十七减余
　　三次作
　　三十六
　　七减余一【减五
　　七三十五】次作一
　　十五七减余一【减二七一十四】次作一十四七减无余右下纪○次行左八九作八十九七减余五次作五十七减余一次作一十七七减余三右下纪三【三行余五四行余五】三行依法减余五俱纪右下再以各行纪余○三五五并为十三【此合数也】七减余六乃以总数依法减之余六左右列比无差
　　试减差法
　　九减式试第一式先并减数四二及减余二三一三共
　　为一十五九减余六次并原数
　　二七一五为一十五九减余六
　　左右列比无差
　　通曰九减用实积数亦可葢九数无往
　　不合故也【此二七一五减四二者】
　　七减式试第一式先以减数之左四○作四十七灭余
　　五次作五十二七减余三
　　又以减余之左二三作二
　　十三七减余二次作二十一七
　　减无余次三不足减仍余三【不足】
　　【在末不必作十】三俱纪右下乃以各数纪余之三三并为六不足减仍作六再以原数之左二七作二十七七减余六次作六十一七减余五次作五十五七减余六左右列比无差【此二七一五减四二者】
　　补乗法
　　术曰乗即因也用九因法上列原数【即实数】下列乗数【即法数】齐于右尾算即始右将下一位遍乗上诸位向左逐位纪所乗数于下尽下数乃止诸所纪为散数用加法得所求总数若定总首为何数从乗数左首推至总数左首即知
　　通曰凡以下乗上一数有二位左十右零右即本位也遇十有数而零亦有数者曰平【三四一十二四四一十六之类】本位纪零数左位纪十数遇十有数而零无数者曰足【五四得二十五八得四十之类】本位纪○而其数纪左位也遇十无数而零有数者曰如【一三如三二三如六之类】左位纪○而其数纪本位也旧法纪数每并为一令人难晓凡原尾有○而乗尾无○者虽○亦乗之以存其位乗尾有○而原尾无○者即自乗数之有数位乗起若上下尾与中或俱有○者亦须乗之以存位下数乗上○下○乗上数皆曰某○如某下○乗上○曰○○如○则本位左位俱纪○也
　　十因
　　式乗上下数不等少数尚未满十乗数而少数不及于乗上下数如以八乗九何以得七十二术九在十内少一纪一于九右八在十内少二纪二于八右是九八为乗上下数一二为少数也上九下八上下数不等也一
　　不及九二不及八少数不及也以少数一二相乗得二【此即七十二之二也呼一二如二】纪下二未满十故曰未满十乗数也又以右一斜减左八右二斜减左九俱余七数【此即七十二之七】同下纪七故得七十二
　　又式乗上下数等少数未满十乘数而少数不及于乘上下数如以八乗八何以得六十四术上下俱八故曰上下数等八在十内少二右俱纪二相乗得四下纪四左右上下斜减俱余六
　　下纪六故得六十四
　　又式乗上下数等少数已满十乗数而少数反过于乗上下数如以三乗三何以得九术上下俱三三在十内小七右俱纪七相乗得四十九已有四十故曰已满十乗数也下纪九纪四于左左上下三各加所四俱变
　　为七然后左右斜减俱无余【七与七减也】下纪○故得九
　　又式乗上下数不等少数满十乗数而少数不及于乗上下数如以六乗七何以得四十二术七在十内少三六在十内少四俱纪右相乗得一十二下纪二一于左左上七加一变为八下六加一变为七然后左右上下
　　斜减俱余四下纪四故得四十二又术三乗四得一十二将一悬于左待左右上下斜减俱余三乃并所悬之一为四亦合
　　通曰一二之乗得八九之乘是以小乗而得大乗也七七之乗得三三之乗是以大乗而得小乗也九因本乎【卜因即洛书之无十而藏十也】
　　试乗差法
　　九减式试第二式四千六百零八人每人三百二十五两共得一百四十九万七千六百两也除○九外并原
　　数四六八为一十八九减无余
　　列○于□左并乘数三二五为一十九减余一列□右以左右一与○乘
　　曰一○如○无数列○于□上并总数一四七六为一十八九减无余列○于□下上下相比无差
　　七减式试第四式四十五人每人六十两共得二千七
　　百两原数如法减之【减六七四十二】余
　　三列□左乗数如法减之【减七八五】
　　【十六】余四列□右以左右三四乗得一十二七减余五列上总数如法减之余五
　　列下上下相比无差
　　通曰九减用见数可去○九不用七减用实积数必存○九之位与数以便逐位减至右未而止也
　　试除差法
　　除无余九减式试第一式三百四十二两九人分之各
　　得三十八两除数九九减无余
　　左列○并用数三八为一十一
　　九减余二右列二乗无数列○于□上
　　并原数三四二为九九减无余列○于□下上下相比无差【下有余实一五未分】
　　除有余九减式试第五式六百五十三两五十八人分
　　之各得一十一两并除数
　　五八为一十三九减余四
　　左列四并用数一一为二不足九
　　减右即列二乗得八【二四如八也】又并余实一五为一十四九减余五列上并原数六五三为一十四九减余五列下上下相比无差
　　除无余七减式试第一式三百四十二两九人分之各
　　得三十八两除数九作九七减
　　余二列左用数三八作二十八
　　七减余三列右乗得六【二三如六】不足七减
　　即列六于上原数三四作三十四七减余六次作六十二七减余六列下上下相比无差
　　除有余七减式试第五式六百五十三两五十八人分
　　之各得一十一两除数五
　　八作五十八七减余二列
　　左用数一一作一十一七减余四
　　列右乗得八【二四如八】又以余实一五作一十五七减余一以此余一并左右所乗八为九七减余二列上原数六五作六十五七减余二次作二十三七减余二列上原数六五作六十五七减余二次作二十三七减余二列下上下相比无差
　　半除试差式除数六五用数一三原数八六六三余实
　　二一三○用九减并除数六
　　五为一十一九减余二列左
　　又并用数一三为四不足九
　　减右即列四乗得八乃并法
　　尾止处以前之余实二一为三不足九
　　减即以此三并左右所乗八为一十一九减余二列上并原数抹去三位之八六六为二十九减余二列下上下相比无差○用七减除数六五作六十五七减余二列左用数一三作一十三七减余六列右乗得一十二乃以法尾止处以前之余实二一作二十一七减无余与左右所乗数相并仍是一十二七减余五列上原数抹去之八六作八十六七减余二次作二十六七减余五列下上下相比无差
　　通曰试策之法独用九七何也葢十者数之穷也数穷则变十复为一故数始于一终于九九阳数也下九之阳数为七故七与九同用自七九而外或有合者于率不通不可立法所以加减试差用实积则无不可用见数则七与五不可也乗除试差用实积则亦无不可用见数则自九而外皆不可也若夫论除之余六与三之余同九是用九而六三可无用矣四与二之余用八是用八而四二之余可无用矣且八或可以试加减而或不可以试乗除亦不可用然则试差之法舎七与九又何所取用哉
　　命分法
　　术曰命分者一大几何已分几何命余者为几何分之几何也又曰所余之小几何再分几何命此得者为几何分之几何也通曰第一术即几何原本之命比例法也第二术恰尽则可否则终不能尽也
　　式法数为母余数为子如实数八万七千二百四十八法数三百七十四法尾已齐实尾用数已得二三三尚有余实一○六当命为三百七十四分之一百零六也又式得数为子得数前位为母得数一位为十二位为百三位为千也如右式余实一○六先于六右加一○依法再除之得二又加一○再除之得八又加一○再除之得三凡三位乃千也当命为千分之二百八十三也
　　尺算
　　法尺之式上连下分下则可开可合上则相对不移如此乃可为法






　　两端变为三角因参知两勾股矩度直景倒景葢同一源加实尺于法尺之上谓之三角可也谓之勾股可也天地间无非参两之妙虽百千万亿至于无穷胥莫能逃矣
　　乗法
　　先定实数法数与他算不同既定乃以法数作法尺何数实数作实尺何数或寸或分又须预定然后将实尺比照实数横安于法尺之一分或一寸上令法尺开而就之随量法尺之法数空处得何数即为所求数也通变升降其用始广如实尺数大不便安放者须降实数寸降为分分降为厘或将实数折半法实俱大必须俱折先降后升先半后倍得数原无异也或用升法以代降实
　　式有五人每人四两问共若干曰二十两


　　以四两为四分作实数以五人为五寸作法数将实尺比定四分横安于法尺一寸空处乃量法尺五寸空处得何数今得二寸因以分为两则寸即为十知所得二寸为二十两
　　降数式有五十九人每人八两问共若干曰四百七十二两


　　以八两为八分作实数以五十九人作五寸九分为法数用实尺比定八分安于法尺一分上八大一小不可安放乃降十倍安于法尽一寸空处量法尺五寸九分空处得四寸七分二力先降后升应升为四尺七寸二分原以分为两故知所得四百七十二两此系升法以代降实
　　实数折半式有八人每人一十二两问共若干曰九十



　　以八人作八寸为法以一十二两折半得六两作六分为实用实尺比定六分安于法尺一寸空处量法尺八寸空处得四寸八分原以分为两是为四十八两先半后倍倍得九十六两也
　　法实俱折半式有一十六人每人一十二两问共若十曰一百九十二两


　　以一十六人折半得八人作八寸为法以一十二两折半得六两作六分为实用实尺比定六分安于法尺一寸空处量法尺八寸空处得四寸八分以分为两是为四十八两倍之得九十六两再倍之得一百九十二两因法实俱折半故再倍之也
　　实数再折式八人每人二十四两问共若干曰一百九十二两



　　以八人作八寸为法以二十四两折半得一十二两又折半为六两作六分为实用实尺比定六分安于法尺一寸空处量法尺八寸空处得四寸八分以分为两是为四十八两倍之得九十六再倍之得一百九十二再折故再倍或将实三分之得数三乗之亦可
　　法实俱再折式三十二人每人二十四两问共若干曰七百六十八两


　　以三十二人折半得一十六人又折半得八人作八寸为法以二十四两折半得一十二两又折半得六两作六分为实用实尺比定六分安于法尺一寸空处量法尺八寸空处得四寸八分以分为两是为四十八两倍之得九十六两再倍之得一百九十二两再倍之得三百八十四两再倍之得七百六十八两四其折半故四其加倍如以四自乗得十六又乗四十八亦合
　　整零截量式二十四人每人五钱三分问共若干曰一十三两七钱二分


　　以二十四人作法尺二寸四分以五钱三分作实尺五分三厘先截整数二十人求之将实尺比定五分三厘安于法尺一分空处实大不便安顿降之安于法尺一寸空处将五分三厘升作五寸三分此为十人所得数倍之得十寸六分便是二十人所得数也后截零数四人求之量法尺四分空处得二分一厘二毫亦升作二寸一分二厘便是四人所得数并两得数得十二寸七分二厘为二十四人所得总数因以尺之厘为银之分故知为十二两七钱二分



　　又术以二十四人作法尺二尺四寸以五钱三分作实尺五分三厘将实尺比定五分三厘安于法尺一寸空处得五寸三分倍之得一尺○六分为二十人所得数又于法尺四寸空处量得二寸一分二厘并得一尺二寸七分二厘亦合所截为二十人故加倍若三十人则用三乗四十人则用四乗之
　　除法
　　法实数定之后将实尺比定实数安于法尺之法数空处乃量法尺之一分或一寸空处得几何即为所求除出数也亦用降数折数二法或有实无法任意作几分者不论实数多寡将实尺比数安于法尺之百分空处用随分量之
　　式银二十二两四十人分之问各得银若干曰五钱五分


　　以二十二两作二寸二分为实以四十四人作四寸四分为法将实尺比定二寸二分安于法尺四寸四分空处乃量法尺之一分空处得几何今得五厘因以尺之分为银之两则厘当为钱又因以分为人则五钱为一人所得数也　量一寸空处得五分降为五厘亦合一分为一人一寸则为十人量四寸空处得四十人银数四分空处得四人银数此用乗以知除也
　　降数式银四十四两二十二人分之问各若干曰二两


　　以四十四两作四寸四分为实以二十二人作二寸二分为法将实尺比定四寸四分安于法尺二寸二分上实大不可安顿降为四分四厘安于法尺二寸二分空处乃量法尺一分空处得二厘因先降数此当升为二分分为银之两知所得为二两
　　折实式一十八两六人分之问共若干曰三两


　　以一十八两折半得九两作九寸为实以六人作六寸为法将实尺比定九寸安于法尺六寸上实大降作九分安于法尺六寸空处乃量法尺一寸空处得一分五厘因降实此当升为一寸五分又因折实此当倍为三寸以寸为两故知所得为三两
　　法实俱折式一十八两一十二人分之问各若干曰一两五钱


　　以一十八两折半得九两作九寸为实以一十二人折半得六人作六寸为法将实尺比定九寸安于法尺六寸上实大降作九分安于法尺六寸空处乃量法尺一寸空处得一分五厘因降实当升为一寸五分寸为两知所得为一两五钱法实俱折者除与乗不同乗折则所得止半数故须倍之除折则所得即所求数故不必又倍
　　随分式银八十两或四平分或五平分问各若干曰四分之一得二十两五分之一得一十六两



　　以八十两作八十分为实将实尺比定八十分安于法尺百分空处如欲作四平分者则量法尺二寸五分空处得二十分每人即得二十两也如欲作五平分者则量法尺二寸空处得一十六分每人即得一十六两也　二寸五分者四分百之一也二寸者五分百之一也
　　整零截量式三十二两五人分之问各若干曰六两四



　　以三十二两作三尺二寸为实以五人作五寸为法先截实末二寸求之将实尺比定二寸安于法尺五寸空处量法尺一寸空处得四分后截实首三尺求之将实尺比定三尺降作三寸安于法尺五寸空处量法尺一寸空处得六分应升为六寸并前四分得六寸四分以两为寸知每人得六两四钱　后量法尺之十寸空处得六寸亦合此不升数而升度也
　　比例法
　　有实数于此以某法数分之得某数今又有实于此照前分例求法几何将实尺比前尺数安法尺之前法数上又将实尺比后实数于法尺空处上下推移求至脗合处视法尺之分寸几何即所求数也比类无穷不可胜举引而伸之存乎其人
　　银四百四十两二百二十人分之人得二两今有银
　　八百八十两照前二两分数该人几何曰四百四十人


　　以二百二十人作二寸二分为法将四百四十两作四寸四分为实以实尺比定四寸四分安于法尺二寸二分土实大降作四分四厘安于法尺二寸二分空处又将八百八十两作八寸八分亦降作八分八厘以实尺比定八分八厘于法尺空处上下推移至四寸四分空处适合以寸为百数即知为四百四十人　前后俱降实故不升且前以人为法银为实后亦以银为实求出法数人降实则不升法也
　　式银三两给六人今有银七两照前例应给几人曰一十四人



　　以三两作三寸为法以六人作六分为实将实尺比定六分安于法尺三寸空处乃量法尺七寸空处视得几何今得一寸四分以分为人即知所得为一十四人也　又术以三两作三分为实以六人作六分为法将实尺比定三分安于法尺六分空处又将实尺比定七分在于法尺空处上下推移至法尺一寸四分空处适得脗合一寸四分即一十四人也法实可互更乘除可互用此尺算之异于他算也凡求得数皆以例比即乘除亦无非比例故比例以尺为便
　　筹算






　　珠算笔算皆有数而后乘筹算无数而先乘也故乘以筹为防数尽九九除亦因乘故随时施用所遇数更而先乘之数亦变多寡前后相合自成至若零筹无数又无用之用也【零筹多置几根】
　　开方筹
　　筹有二曰平方自乘之还原也故用自乘之数曰立方自乘再乘之还原也故用自乘再乘之数




　　术曰有实有法先将实数查筹从左向右齐列其两筹每格平行线斜方形合成一位并为一数矣或前位有数或后位有数皆一位也或两位皆有数则合为一数次以筹之格为法数如法数是五即查第五格也若法有二位先查法尾所得数横列之次查法首所得数进一位横列之再用笔算加法得所求数乗除皆有法实实者现有之物也法者今所用以乗之除之之规则也凡筹算皆以实列位而以筹为法法有几位则用几筹中有零位则用○筹有几○位则用几○筹凡法实不可误用唯乗法或可通融若除法必须细认
　　凡乗法皆于实末位小数起视原实某数即于筹某行取数列之
　　一位法式五十九人每人八两问共若干曰四百七十二两


　　以五十九人为实八两为法先依实数查第五筹第九筹五左九右并列次依法八查第八格内横数曰二曰七○曰四去○不用自左向右横视之得四百七十二两也得数尾与法尾数同故知为两
　　二位法式五十四人每人六十四两问共若干曰三千四百五十六两


　　以五十四人为实六十四两为法依实查五四两筹齐列先依法尾四查第四格曰六曰一○曰二自右向左横列之次依法首六查第六格曰四曰二○曰三进一位横列之用笔算加法得三千四百五十六两也多位法者视此每查格一囘进一位列数此横列之法故従右起梅定九竪列之则应自下而上矣九格内凡遇右尾有○必须列之以存位其○在
　　数中者说详后式
　　【并　二一六法三二四】
　　【得数】三四五六
　　如一年三百六十日每日一十二时问共几何答曰四千三百二十时
　　法列一筹二筹看六三两位六位为七二三位为三六合并得四三二
　　定位法従末位起知未位是十上一位便是百又上一位便是千也若末位是单上一位便是十
　　二
　　一
　　三筹为法式如每岁三百六十五日每日九十六刻该刻几何曰三万五千○四十刻
　　法列三六五三筹看九六两位六位二一九九位三二八五因六位二一九下有一○则存之以存刻位筹内斜方有○无数式五十四人每人二十八两问共若干曰一千五百一十二两


　　以五十四人为实查筹并列二十八两为法先查八格曰二曰三○曰四横列之次查二格曰八曰○曰一进一位列之加得合问○斜方之中有数有○则去不用若无数有○则须存之以定位如八格去○列三二格列○存位是也
　　筹内斜方并数进十式有八十七人毎人六两问共若干曰五百二十二两


　　以八十七人为实查筹并列六两为法查六格曰二曰四八曰四其曰四八者并为十二本位存二以十进位作一其曰四者并所进之一为五当自右向左列曰二二五矣自下而上者亦然若自上顺数之则为五二二
　　法尾有空式如每年三百六十日今三千八百三十年问日该几何曰一百三十七万八千八百○日此因所问止及十数未及单位之日故法尾存单位为日法列三六两筹而后加一○筹先看三位为一○八次看八位进一位为二八八又次看三位又进一位为一○八并之得一三七八八下有○○方至单位但知尾位一圈是单日则各位皆定
　　实尾位有空式如一十二万日每日九十六刻该则几何曰一千一百五十二万刻法置九六两筹看一二两位二位为一九二一位为○九六因一位上有一圈故必存○位于上然所问为每日则日为单位而所问实止于万则千百十单必须存四空位方能及于单日用零筹式六百零八人每人三十四两问共若干曰二万零六百七十二两



　　以六百零八人为实查六筹零筹八筹并列三十四两为法先查四格曰二曰三○曰四曰二横列之次查三格曰四曰二○曰八曰一进一位列之加得合问
　　实数整几十者列一零筹于右整几百者列二零筹于右以定位也
　　除法【即商法】
　　术曰有实有法有商别列实数以法数依号查筹従左向右齐列于诸筹九格内查横行数之等于实数或略少于实数者在第几格即是初商数如在第一格即一为初商也次以查得之数减其实数已尽则止一商如未尽则有再商即再查横行内数之等于存实或略少于存实者在第几格即是再商数又以查得之数减其存实如前又未尽则更有三商倘再商已除实虽未尽而次位无实则商有○位即作○以当次商再以存实于格内查之若至余实数少于法数是为不尽法当命分之
　　凡除以所分之物为实今欲作几分分之为法法与实须审定不可倒置如有粮若干给若干人则当以粮为实以人之数为法除之葢粮数是所分之物人数是用以分之之法也
　　凡书商数皆与减数第一行相对若所减第一位是○则作○于原实首位上而对之此定位之根也定位法除毕以商得数与原实对位求之皆如法首位之上一位命为单数【归于法前得零古法实如法而一是也】然此有二法有法少实多者従原实内防法首位认定逆转上一位命为单数【如米则为单石钱则为单文】既得单数则上而十百千万下而分秒忽微皆定矣此为正法有法反多而实反少者乃变法也法従原实首位逆遡而上至法首位止又上一位命为单数【此是虚位借之以求实数】既得单数乃顺下求之命所得为分秒之数
　　一位商式三百二十五两六十五人分之问各若干曰五两



　　别列三百二十五两为实以六十五人为法查六五两筹左右齐列何格数与实相等一格至四格皆少五格内自左向右曰三二五适等即五为商数也
　　如太阳每歳行天三百六十度分为七十二候每候几何度曰每候五度此欲分七十二分当以七二为法用两算
　　先列三百六十度为实次检七二两筹为法视何格内有三六○与相同今在五格则商作五又查所减第一位是三将商数五对三字书之此法少于实也宜于原实内防十度位即法首位也法首再上一位为单度定所得为五度
　　假令实是三千六百则所得为五十度此亦法少于实法亦于原实内防法首十位再上一位为单位单位空作圈再上一位是十度定所得为五十度用筹同而得数迥异定位之法所以当明
　　二位商式三千三百二十五两九十五人分之问各若干曰三十五两


　　列三千三百二十五两为实九十五人为法列筹二筹横数止三位须截实上三位曰三三二作三百三十二于格内查之至三格自左向右曰二八五【中位一七并八】作二百八十五略少于实数四格则多矣用三为初商相减余四十七再以余实四七及截外之五作四百七十五查至五格四七五【二五并七】适等用五为次商
　　如皇极经世一元共十二万九千六百年分为十二防共几何曰每防一万○八百年
　　如图列实检一二两筹第一行是○一二商作一数除实一二尚余九六至第八行得○九六商作八恰尽又因所减数是○一二故于实首位作圈而以商得一对此商位书之此定位之根次所减亦是○九六故以商得八进位书之以暗对其○因法以十为首则十字之上方是单位数至一恰当万也
　　三商式如有水轮毎日共转二千二百四十四周一日十二时每时几何转曰每时一百八十七此亦欲分为十二也故用一二两筹检筹第一行是○一二商一减实一千二百余一千四十四次检筹第八行是○九六商八减实九百六十余八十四末俭筹第七行是○八四商七法以十为首则十上一位为单数初商数对所减筹第一位因初商是○一二故遂以一字对书之商当有○式三十二万三千八百七十六两五百三十八人分之问各若干曰六百零二两



　　列实查筹三筹横数止四位截实左四位曰三二二八作三千二百二十八查至六格自左向右曰三二二八作三千二百二十八畧少于实数七格则多矣用六为初商相减余一十以余实一○及截七六作一千零七十六此乃次位无实也次商当作○竟不除实余实仍是一千零七十六查至二格一零七六适等用二为三商　若次位三位俱无实者即一连两商皆当作○
　　法有○位式假如布二万一千七百六十八丈给与九百○七人各几何曰每人二十四丈此欲分为九百○七分也故以九筹○筹七筹为法检筹第二行一八一四商作二葢一格本少自二格以下皆多唯第二格略少于实数故商二减实一万八千一百四十尚余三千六百二十八丈减至第四三六二八恰尽故又商四因法首是百故百上为单位知为二十四丈以上皆法少于实故法首在原实中乃本位也
　　法多实少式【即除分秒法】假如银五百一十二两给六百四十人各若干曰每人八钱解曰凡不能成一单数者皆分秒也故斤下有两两下有钱钱下有分分下有厘厘下有毫零以两为主以两为主则两为单位而钱为两十之一八钱即十分两之八此欲分为六百四十分也故以六四两筹为法检筹第八行恰尽故商八又所减首位不空故商数对之定位法曰此法多于实也防法首位百逆上一位是两二位空则知是钱
　　又式如饥民四十八万口赈米三千六百石各得若干曰每口七合五勺此人分米也故以四十八万为法列四八两筹检筹第七行是三三六初商七余二百四十石次检筹第五行是二四○次商五恰尽定位法于原实内防法首位而原实内无十万只有千虚进一位防万又进一位十万十万者法首位也再上一位得零是单石石位○顺下斗升俱○知所得为七合五勺以上两例皆法多于实者其法首位或在原实中必原实首位也或不在原实中则于其原实上几位也要之皆不能满法其所得必为分秒
　　法多实者实乃零数法乃整数假如有银四百五十六两而千百十人分是也
　　实多法者法乃零数实乃整数假如有银四百五十六两而有二三十人分也
　　法首位者法首位之数也若法首是十即于实之十位上为法首位若法首是百即是实之百位上为法首位法首位上一位是单者如实之十数是法首位而十上之百数位即为单位也实之百数是法首位而百上之千即为单位
　　实不尽式二千三百三十六两九十五人分之问各若干曰三十五两余实一十一两




　　列实查筹二筹横数止三位截实左三位曰三三三查至三格自左向右曰二八五略少于实数用三为初商相减余四八以余实四八及截外六作四八六查至五格四七五略少于余实用五为次商相减尚余一十一为不尽数也
　　开平方法
　　术曰有积数【即实数】有商数商有方法有廉法【倍初商】隅法【次商】置积数従末位下作防向左隔一位作一防有一防知有一商也视平方筹内自乗之数与实相等或略少者取以除实但自左一防为始【此谓横列者若上下列则従上始】防前无位则自乗止于零数防前有位则自乗应有十数而此乗数在筹内第几格即用其格数为初商也有二防者以初商倍之乃以倍数查筹列于平方筹之左再视诸筹横行内数与存实相等者用以除实而此实在几格即用为次商法不尽者以法命之或实右加○再开之
　　开方有实无法故用方廉隅以代之初商积与次商隅积皆自乗数也次商廉积之数处初商与隅积之间也
　　第一防求初商之根为方法乙为方
　　积也不尽求二防之商倍初商根为
　　廉法甲丙两长边也隅法丁方一角
　　也此甲乙丙丁为平方二商之形如
　　三商则加戊已廉及庚隅也
　　积三万二千○四十一平方开之问边得若干曰
　　一百七十九　别列积为实従末位一下作点向左隔一位○下作点三下作点共得三点知商有三位也点左无实【横言左竪言上】三作零数视方筹内自乗无三近少为
　　一平行取一为方法为初
　　商乃于实三内减去一格
　　自乗之一存二以共次点
　　实曰二二○为余实次倍
　　初商根得二为廉法【倍一为二】取二号筹列方筹之左于
　　两筹横行内求二二○无
　　则用近少者一八九在第
　　七格即七为次商为隅法
　　乃以一八九减余实二二
　　○余三一以共三点之实
　　曰三一四一为次商余实
　　再倍初次两商之一七得
　　三四【初商一作一十次商七共为十七倍为三】
　　【十四】为次廉法乃去次商所列之第二筹又取三号四号两筹自左向右俱列方筹之左于横行内求三一四一在第九格即九为三商为次隅法减实无余即三次所商为平方边一百七十九也
　　开立方法
　　术曰有积数有商数商有方法有平廉法长廉法隅法置积为实従末位作点向左隔二位作点每一点有一商视立方筹内再乗之数有与实相等或近少者用以除实也但自左一点为始点前无位则再乗止于零数点前有一位则再乗应有十数点前有二位则再乗应有百数而此乗数在第几格即用作初商也有二点者以初商自乗而三倍之为平廉法以初商三倍之为长廉法却以平廉法数查筹列立方筹左以长廉法数查筹列立方筹右乃视左筹与方筹之横行内数查其或等或少于余实者取格数为约数即以此为次商以次商自乗之数与长亷法数相乗进一位书于约数之下以此二数并之除其余实即得立方边也不尽者依法命之
　　其一作六面方体诸面线角皆相等此名方法体成甲乙丙丁形
　　此初商形也凢边皆初商之数
　　其二作六面扁方体其上下面各与方法等旁四面之髙少于方法之髙而四棱线皆等此各平廉法体成戊己庚辛形
　　其三作六面长方体其上下左右四面与平廉之旁面等两端之四界线皆与平廉之高等此名长廉法体成壬癸形其四作六面小立方体六面之广袤皆
　　与长廉之两端等此名隅法体成子丑形
　　通曰右三形皆次商形也三四商者亦如此三形増之
　　后边长廉之下
　　尚有一平廉



　　通曰初商方根次商上加一平防左加一平防后加一平防故三倍初商之自乗为平防法也上与后之边齐右加一长防上与左之边齐前加一长防左与后之边齐下加一长防故三倍初商为长防法也上与左与后三角加隅法而立方形成矣
　　积九百二十一万九千三百二十九立方开之问
　　边得若干曰二百零九　别列积数为实从末位九
　　下作点向左隔二位作点
　　凡三点知商有三位也点
　　前无实则实前九为零数
　　视立方筹内再乗之数无
　　九三格二七过实用二格
　　八实之近少数也即取二
　　为方法为初商九内减八
　　存一以共次点之实曰一
　　一二九为余实将初商二
　　自乗得四又三倍得十二
　　为平防法取一号二号
　　两筹列方筹左又将初
　　商二三倍得六为长防
　　法取六号筹列方筹右
　　乃于立方与平防共三
　　筹内之横行数取其少
　　于余实者为约数视筹内无近少数即第一格之一二○一亦多于余实之一一二九遇此则知商有○位矣竟于初商下作○以当次商而实数不动复开第三点之实一一二九三二九将初次两商之二○【此作二十】自乗之得四○○【此作四百】又三倍得一二○○【此作一千二百】为次平廉法乃取一号二号○○○号之四筹列方筹左而去次商所列之平廉两筹又将初次两商之二○【此作二十】三倍之得六○【此作六十】为次长廉法取六号○号两筹列方筹右而去次商所列之长廉筹乃于立方与次平廉共五筹内之横行数取其少于余实者为约数至第九格曰一○八○七二九另立之向立方筹右平行取九格内平方之自乗数八十一以乗次长廉六○【此作六十】得四八六○【此八十一囘六十也】进一位列约数一○八○七二九之下相并得一一二九三二九以此数除余实之一一二九三二九恰尽乃以约数之格数九为三商也三次所商曰二曰○曰九是谓立方根二百零九也通曰长廉筹止
　　用其号数格内诸数皆
　　无用即不列筹而止列
　　数亦可开方宜入少广
　　章因有此二筹故亦附
　　于此










　　周易函书约存卷十三
<经部,易类,周易函书约存>
　　钦定四库全书
　　周易函书约存卷十四　　礼部侍郎胡煦撰原古【冒道分】





　　宫与商商与角征与羽相去各一角与徴羽与宫相去各二则音节不和故角徴间収一律近徴比徴少下曰变徴羽宫间収一律少髙于宫曰变宫自宫九寸三分损一为徴六寸徴三分益一为商八寸而不可分故止三统乃析七十二分生羽四十八至角六十四则三分余一故止五音乃析一为九厘为五百七十六三分损一得三百八十四生变宫三分益一得五百十二生变徴三分余二此变声所以止二也曰和曰缪故不为调约以寸法则黄林太得全寸约以分法则南姑得全分约以厘法则应得全厘约以毫法则大夷得全毫约以丝法则夹无得全丝至中吕之实十三万一千七十二分三余二律之终也变则旋起凡数始于一成于三此后则两而一变
　　煦按初九初六之类即所纳之爻也其圗本复南而姤北取其合隂吕所居取冲之妙也予谓宜倒之取其于乾坤纳甲之义合也易冒天下之道万事万物无出隂阳则乾坤二者其既包之矣易曰雷出地奋豫先王以作乐崇徳夫奋之云者一阳之动用也雷之云者一阳初奋之声也阳与隂遇击而声出故易于雷霆谓之为鼓凡两物相击皆能出声势使然也防之初隂遇阳亦振而为声兑之末隂居上亦口而出言易谓雷风相薄皆隂阳之初遇耳丝静也手抚之而成韵竹静也气嘘之而成音金石之无知搏拊之而应节皆两物之击也声有永短始之终之则其中有渐矣损之益之所以应律也圣人之徳何遽不昭于韶夏乎
　　通曰六律居子寅辰午申戌不动六吕皆取冲位未居丑为十二月酉居夘为二月之类是也凡阳生隂谓之下生用三分损一求之凡隂生阳谓之上生用三分益一求之葢相生则以子午分隂阳不以律吕分隂阳也详后
　　煦按五音六律度量权衡皆以黄钟为之根本则求其故者必先定黄钟之积固已然积黍以求之而黍有大小歴代之所考其数各各不同是黍之不可以为准也葭灰候气之説出于司马歴代因之然皆信耳之过夫地之厚不知其几万里矣阳生地中一日之运量亦不知其几千里矣今以数寸之管或长或短候于地面七八九寸之间欲其气应无违是冬至初复之气仅在此地面数寸之间至极深极逺之下必无有初复之气矣且又欲于大寒雨水逐节之气各当其管而胥为之应是天地间之阳气终嵗之间仅在此地面数寸中其何以处夫数寸以上而至于无上数寸以下而至于无下者其亦不思之甚也夫候之于管而遂能动荡其灰亦谓气之能力然耳若然则阳气初至虽曰甚微既能动荡其灰则必有隐隐欲动吹之如风者存也始阳初复彼其风力既能如此逮于极盛彼其风力当亦从之而极盛矣乃后乎冬至何未闻风气之运邪岂初至之风力可征而极盛之风力反防而不可征邪岂极盛之阳非此初复之阳渐进而趋盛者邪夫隂阳之气行于天地间者寒暖止耳非谓气行皆必有风力存也譬若花之有香人皆谓为香气岂非风力推送使然况在冬至初复之阳尤极防极微者邪尝闻古人以炭与灰各适其均而平悬之逮及冬至后则炭重于灰夏至后则灰重于炭何也阳暖则熯能使灰轻隂凝则湿能使灰重至炭之坚实则隂阳皆不易入故仍其重耳此冬至后所由炭重夏至后所由灰重也知灰之或轻或重由于阳之熯隂之湿则但于春秋二分以物包灰约其分两之轻重空悬室中逮于冬夏二至察其重轻当必有较然可辨者此气之能力使然非气之风力使然也不征其气之能力而但以为气之风力至于候之不验则从而咎灰于是乎求其至轻至妙者而至于葭逮于葭灰候之而又不騐也则又归其咎于壮风之摇撼而以为其室不密于是乎又以缇素密帷候于室中木架之上凡此皆意以为然从无实据而未知隂阳之妙各有真机非气也亦必非风力之所能显也以风力而论阳气此溺于气之一偏而未察夫天地间真隂真阳升降之至理也夫风力者使之然而然也能力者物之才具然也火之自然而热水之自然而寒日月自然而照自然而温皆能力也今将认能力为风力然则日光之照灼冲和其亦将有风力推运而使之然邪不知微阳复于地中之説非真谓地之中此阳从何处始也特以隂阳之理原自相湏非隂则阳无以显非阳则隂无以显故隂阳二者皆以一分为防六分为极卦之必定以六爻此也当纯隂极盛时忽觉此极隂之稍减一分而不极其盛也此便是防阳之复天纯阳而地纯隂故遂谓防阳复于地中耳其在先天图中微隂之或始或终皆附于干防阳之或始或终皆附于坤此之义也又以阳之生也必根于隂隂之生也必根于阳故以为阳自地中复其实阳气才复得一分尽天地间所有之气无上无下无髙无卑无往不具此一分之阳固不独地面三寸二寸间然也葢阳气之微盛止有浅深厚薄而已浅谓阳气之尚薄深谓阳气之巳厚也冬至阳气初萌薄而未舒其在乾卦正潜龙勿用之爻岂遂独出能力鼓而为风而独于此刻此时验于兹管邪况既为冬至之时令则半月之中何非冬至倘再入灰于此管当亦无不有然者矣而又奚拘于此时邪且其阳生之厚薄既统上下髙卑而莫不胥然固宜无拘乎此管之长短大小而此气之均当无不然者矣岂能于数寸管中分别长短有应有不应邪夫后儒讲求圣学但当以孔子为正闻韶而忘肉味此其契乐亦已精矣孔子未之言必有难以言传者矣从而置之可也夫积黍不可候气不可然则黄钟为万事根本将遂无术以取乎曰乐律虽曰失传其先要必以中声为本以其吹之于管长一寸者其声便清一分短一寸者其声便浊一分清浊不能以不分则管不能无长短管不能无长短则分寸不能以不定所由有损之益之之説凡皆因音而损益之以求中声非因数而损益之以至于不可纪也中声者黄钟也凡乐皆自有之凡曲调皆自有之故韶有韶之中声武有武之中声髙有髙之中声下有下之中声中声既定然后从而察之髙于中声者为髙卑于中声者为卑由其本具之中声而渐杀渐申以损益之虽五音七调十二律以及六十律八十四调三百六十无不縁此中声之清浊髙下而五音六律胥由以叶矣夫人之声音或大或细要各有中声存焉鸟雀之声微牛马之声髙要亦各有中声存焉激之则亢过其分缓之则抑过其分别其亢抑审其性情辨其喜怒鸟兽之音犹将可识况于度量权衡乎哉夫尽善之韶尽美之武遡其中声当是韶之优柔平中而武则不免于发扬蹈厉耳自来言律者详于数而略于音与言易者详于数而略于理同弊是皆未精求乎音而得夫中声之説也
　　补笔谈曰琴瑟皆有应声宫则应少宫商则应少商其余皆隔四相应今曲中有声者须依此用之欲知其应者先于诸令声和乃剪人加上鼓其应则人跃他则不动声律髙下苟同虽在他琴鼓之应亦震此之谓正声
　　等韵
　　煦曰了羲之三十六母以腭舌唇齿喉分定部位此即宫商角征羽五音之所自起也音出于喉与宫音相配今不首喉而以配角之腭音居首此即一阳之生始于冬至子半而春令所始则歳建首寅是也征夏而商秋至冬而为闭藏之令然声阳类也声之动也莫不托始于静以始之者终之即以终之者始之也至其一隂一阳上下相配以成翻切虽亦具有隂阳荡摩之妙如见之一母倡于东通韵则为古红之公倡于支齐韵则为居宜之基倡于鱼模韵则为古胡之姑是见之一音三十六母皆可以徧倡也如红之一音和于鱼模之古而为公和于鱼模之苦而为空和于登丁之徳而为东和于歌罗之他而为东是红之一音未尝不可以徧和也然其所重止在一上一下一夫一妇以叶一字之音耳顾其三十六母既足以摄天下之音而无所遗而二音所叶又足以定一字之音而无所误此所以相而未之有易也至于邵子以翕辟清浊开发収闭括尽天下之万声万音而有声无声有字无字无不该错其中要其上下交错之妙亦止是八卦之荡摩而已故其开发収闭比于腭舌唇齿未之易也其翕辟清浊依然三十六母中刚上而柔下清上而浊下之义至其所以能然之故则仍不离夫卦爻隂阳刚柔太少之防耳煦因立图于后









<经部,易类,周易函书约存,卷十四>
　　以类分之则五以轻重清浊分之则八以刚桑太少分之则四如专论刚柔则隂阳阖辟而已矣煦所着韵函一书以隂阳分之为第一层隂先而阳后者凡音皆由静起也其次皆别以刚柔太少刚前而柔后者阳倡而隂和之义也先少刚而后太刚先少柔而后太柔亦律吕先黄钟诸律以中声为主之义也其少刚之类则由见端帮始太刚之类则由精清始少柔之类则由知照始太柔之类则由晓匣始疑之少柔宜付娘禅之后而夹于羣端之中少刚中之少柔也来之少刚宜付并明之后而夹于喻日之中少柔中之少刚也此隂中有阳阳中有隂之义也亦其本来部位自然如此不可紊也葢论位则疑在羣后来在日前论音则疑为少柔来为少刚也四象之下别以三十六母故见仍居前而日仍居后下列各标所领之韵于首一字即以翻切定之故可以知为某标之韵又可知列于刚柔太少为某声又可以知列于隂阳者为某音于此而别以翕辟辨以开发収闭亦在人之自领而已矣
　　煦按古立切韵之法以两字合而得音此即地天交泰之义也位一定而不移坤徳之定分也音变迁而各异乾道之变化也今以上一字定位天道之下交也下一字得音地徳之上承也位之一定腭舌齿唇喉是也音之变易宫商角征羽是也如徳红切东徳为腭位之见标其所切之东亦腭位之见标也红为宫音东亦宫音也然徳为少刚故所切之东亦少刚
















　　五藏【肝心脾肺肾】隂也六府【胆胃三焦膀胱大小肠】阳也首阳身隂而水阳下火隂上负隂抱阳而背隂腹阳【阳中阳心也阳中隂肺也隂中隂肾也隂中阳肝也隂中至隂脾也】形藏四【一头二耳目三口齿四胸】神藏五【心藏神肺藏魄肝藏魂脾藏意肾藏智又曰脾藏意与智肾藏精与志谓七神】是曰九藏【手阳足隂腰以上阳以下隂】
















　　五运六气
　　鬼臾区曰土主甲己金主乙庚水主丙辛木主丁壬火主戊癸岐伯曰臣览太始天元册文丹天之气经于牛女戊分【牛女在子癸火气自子癸至戊分故火主戊癸】□天之气经于心尾巳分【心尾在甲土气自甲至已分故土主甲巳】苍天之气经于危室栁鬼【危室在壬栁鬼在丁故木主丁壬】素天之气经于亢氐昴毕【亢氐在乙昴毕在庚故金主乙庚】天之气经于张翼娄胃【张翼在丙娄胃在辛故水主丙辛】是曰五运【主运甲为干首故先土运其运行自首丁壬木每年木火土水金各七十二日零五刻运位相次万年不易也客运如甲巳年土运土为初运金为二运水为三运木为四运火为五运以相生序乙庚年金则金初水二木三火四土五各七十二日零五刻周流每年一迁者也○五阳干之年太过也五隂干之年不及也太过以大寒前十三日交曰先天不及于大寒后十三日交曰后天平年之气正大寒日交曰齐天○天以六为节地以五为制周天气者六期为一备终地纪者五嵗为一周君火以名相火以位五六相合而七百二十气为一纪凡三十嵗千四百四十气凡六十歳为一周不及太过斯皆见矣煦按甲已土运则土为司天之运其气居三今谓为初运非也天之节节于地故六地之制制于天故五葢五者天之阳六者地之隂此天地交泰之妙也】
　　主气
　　【子午】歳少隂君火司天三【左太隂四　五阳少右右厥隂二　初阳太左】六泉在金燥明阳【丑未】歳太隂湿土司天【左阳明　　　明阳右右少隂　　　隂厥左】泉在水寒阳太【寅申】歳少阳相火司天【左阳明阳太右　右太隂　阳少左】　泉在木风隂厥【卯酉】歳阳明燥金司天【左太阳　　　隂厥右右少阳　　　隂太左】泉左火君隂少【辰戌】歳太阳寒水司天【左厥隂　　　隂少右右阳明　　　阳少左】泉左土湿隂太【巳亥】歳厥隂风木司天【左少隂　　　隂太右右太阳　　　明阳左】泉在火相阳少主歳者纪歳在天三年一降五年迁正司泉泉而天亦然间气者纪歩以六十日八十七刻半有竒为一歩也如子年君火天金地则地左间太阳水为初气天右间厥隂木为二气司天君火为三气天左间太隂土为四气地右间少隂相火为五气司泉金为六气左升而上右行下施而复于中六气风初二暑三湿四燥五寒六此每年六十度有竒者万年不易之主气也年支定司而左右纪歩者每年一迁之客气也
　　岐伯曰寒暑燥湿风火天之阴阳也地三阴三阳上奉之木火土金水火地之阴阳也天生长化収藏下应之地为下乎曰地人之下太虚之中也冯乎曰大气举之也风寒在下燥暑在上湿气在中火逰行其间寒暑交焉故虚而生化先天者太过则制已所胜而侮所不胜命曰气淫后天者不及已所不胜则侮而乘之已所胜则轻而侮之侮反受邪命曰气廹平气木曰敷和火曰升明土曰傋化金曰审平水曰静顺太过木曰发生火曰赫曦土曰敦阜金曰坚成水曰流衍不及木曰委和火曰伏明土曰卑滥金曰从革水曰涸流





　　天符为执法嵗直为行令太乙天符为贵人○气生运曰顺化○气克运曰天刑○运生气曰小逆曰相得则防○运克气曰不和曰不相得则甚运同四孟月曰支得符○太过运加司地之气曰同天符○不及运加司地之气曰嵗防○各以气运加临为胜负之差○亢则害承则制【五运相克为承】地气制己胜天气制胜己天制色地制形天气不足地气随之地气不足天气从之运居其中而常先恶所不胜归所同和随运归从而生其病六气之胜乘其至也感于邪而病乘年之虚则邪甚失时之和亦邪甚遇月之空亦邪甚重感于邪则病危○时有常位而气无必也初气终三气天气主之胜之常也四气尽终气地气主之复之常也有胜则复无则否复已而胜胜至则复无常数衰乃主耳○复至则不以天地异名皆以复气为法
　　医方
　　医之为道以元气为太极以血气为隂阳立方制药皆本元气以折其有余不足之故有余者阳之饶不足者隂之乏也其有余者剥之削之不足者补之益之而元气之中涵则未有能动者也此太极静涵之也脉以胃气为主亦谓元气之中存也若无胃气则非药之所能及矣人禀天地之隂阳以有其血气故气阳而血隂气无形故阳血有形故隂也隂阳以相竭故能相循而不息如使血气或有饶乏则饶者用其有余必为怯弱者之梗阻乏者从之不及亦必有难齐之势此病之所由生也于是乎汗之吐之下之发之解之泄之以损其有余温之补之滋之寒之以益其不足而医方之制于是乎起然亦有寒症似热热症似寒者此阳极生隂隂极生阳之理干上之悔坤六之龙即此义也然亦有寒因热用热因寒用者此相敌之情难于骤合资其乡导容易得逹之义也先天图中相亲之卦复得防为一卦乃始言遇此之义也医而不知隂阳有余者补之是益之以贼也不足者防之必将亏损元气暗促人夀医可易言乎哉
　　今之言补药者拘守本草遂以为某药补气某药补血其神竒灵妙实难言述矣极其好诞之心且有以长生不难立致者是未知气血之在人为何等物事药之治病为何等道理矣夫人之血气本于一元受气之初其强弱原自不同今以草木朽枯之质谓于人之真气能增益之有是理乎若使益而可益设从而减之不且可竝呼吸而去之乎朽木之质煎而为水谓能变而为血乎抑存之于肠胃中乎抑循肠胃而过之而为大小解乎其理之易明不待辨矣第外感之疾每有竒验者邪感于外犹未入于甚深之地发之解之吐之下之驱其外邪其病即已而补气补血亦或间有所验则水火隂阳之妙用非即谓此为气之补血之补也盖因人之身中原自有火于是乎因其有而发之火盛则气必上达遂以此为气之补耳因人之身中原自有水于是乎因其有而寒之寒之为气与水同体遂以此为血之补耳若使人身之水火一或无根必无再能扶助之理李东垣曰寒之不寒是无水也热之不热是无火也无他药之假不能融物之真也知言哉燕人极喜而癫百疗防效医忽悟曰我能医之乃语之曰若趣办具复何医为其人乃更忧怖及月而愈越医治乆痢者而术穷入室见水滴焉窒其中孔而水不下滴遂针其百防而愈
　　人之一身唯此隂阳相资叠运乃始有其生然隂质非阳则无由以运故人之生唯阳为贵此气周于一身逹于肢体目视耳听手握足行其温和而暖者是其征也真阳一尽则无生理阳之见于脉也为浮大动滑　隂之见于脉也为沉伏细　阳病必见阳脉隂病必见隂脉反是者必危然隂病见阳脉者必生此周易贵阳之义也
　　凡病必有本证有标证本证必有脏腑经络之分而标证则每形见于肢体庸医但治其标不治其本又且不审脏腑经络之所在此所以外症虽云暂去而本病之根仍未亡也
　　药之为用无过气味两端气属阳而味属隂然气有清浊则清者上而浊者下也味有甘苦辛澁之分所以各行脏腑不能相兼也
　　地理
　　地之体方而静而天气出入其中故亦有理气可言然而刚柔之中原具隂阳之妙杨廖之説虽不同其防一也谓山为阳而水为隂者是谓上者阳而下者隂也据位而别之者也谓水为阳而山为隂者是谓动者阳而静者隂也据气而别之者也今观山水之势如山自左转而来则水之出于元辰者必右转以合之如山自右转而来则水之出于元辰者必左转以合之与煦所画循环太极图相似至于水之行也亦必依山而行水之住也亦必依山而住是皆隂阳两不相离相依互根之理也
　　地以镇静为徳故喜支聚包裹而不喜支离散漫然寻龙之法必察其动然后能审其来点穴之法必察其动然后能审其住此又静中之动也
　　水之为徳流而不止而有情之水匪特弯回环抱也必将渊沈停蓄此又动中之静也
　　穴之窝钳者来龙过峡处必隆起穴之乳突者来龙过峡处必洼凹此隂阳相配之理也
　　防传宋元王占
　　元王乃召博士卫平而问之曰今寡人梦见一丈夫延颈而长头衣绣之衣而乘辎车来见梦于寡人曰我为江使于河而幕当吾路泉阳豫且得我我不能去身在患中莫可告语王有徳义故来告诉是何物也卫平乃援式而起仰天而视月之光观斗所指定日处乡规矩为辅副以权衡四维已定八卦相望视其吉凶介虫先见乃对元王曰今昔壬子宿在牵牛河水大防鬼神相谋汉正南北江河固期南风新至江使先来白云拥汉万物尽留斗柄指日使者当囚服而乘辎车其名为王其使人问而求之
　　煦按古人占法原不必一途之拘也前知而先觉者推为圣人之明乃圣人之所由以前知先觉实乾元各正后分天地至灵之寓也顾至明之在天地莫若三光倘天地无日月则万古冥冥如长夜矣此法依三光以为明而实取最初之所见以征吉凶故知者人也而所以借明者实为三光故能无幽不烛无防不着向在都城见有挟术以干人者先令人立于日下面己而立却以两目直视日光令己目昏然后举首观人头上之气以五色分吉凶而祸福征騐毫无差忒当亦卫平之遗法也其五色以红黄白者为吉青黑为凶今之镜听与听谶者皆本最初之一语取为证騐无不恊合此即所谓几者动之防也诚之至也见乎蓍动乎四体故昭昭其不爽也道士符箓亦取最初之气木匠作材亦于最初观之唯其诚而已矣
　　纳音
　　六十甲子纳音亦从纳甲而生一律纳五音十二律纳六十音也纳音虽同而立法有三其本之内经者五音始于金传火传木传水传土其序也【干纳甲坤纳癸为之始终故纳始于干金终于坤土】同位娶妻隔八生子甲子金之仲【三元首仲次孟次季】娶乙丑下生壬申金之孟【申在子下故曰下生】娶癸酉上生庚辰金之季【辰在申上故曰上生】娶辛巳下生戊子火自戊子已丑转丙申丁酉转甲辰乙巳火之仲孟季毕焉自壬子癸丑转庚申辛酉转戊辰己巳木之仲孟季毕焉自丙子丁丑转甲申乙酉转壬辰癸巳水之仲孟季毕焉自庚子辛丑转戊申已酉转丙辰丁巳土之仲孟季毕焉以上为阳律起甲午乙未转壬寅癸夘转庚戌辛亥皆金也戊午已未转丙寅丁夘转甲戌乙亥皆火也壬午癸未转庚寅辛夘转戊戌己亥皆木也丙午丁未转甲寅乙夘转壬戌癸亥皆水也庚午辛未转戊寅己夘转丙戌丁亥皆土也以上为阳吕此一法也【此法出于律吕】葛稚川曰子午属庚【纳音震初爻庚子庚午】丑未属辛【防初爻纳辛丑辛未】寅申属戊【坎初爻纳戊寅戊申】夘酉属已【离初爻纳己夘己酉】辰戌属丙【艮初爻纳丙辰丙戌】己亥属丁【兊初爻纳丁巳丁亥】一言得之者【先防支后防干】宫与土【所属者即是一言而得】三言得之者征与火【如戊子戊午戊之去庚数之有三也余仿此】五言得之者羽与水【如丙子丙午丙之去庚为数五也】七言得之者商与金【如甲子甲午甲之去庚为数七】九言得之者角与木【如壬子壬午壬之去庚为数九】此一法也【此法出于支于】子午之数九【九者黄钟之数子为十一之月其律黄钟午为子冲故其数同】丑未八【丑十二月故杀于九】寅申七卯酉六辰戌五已亥四甲已之数九【甲为子干子为甲妃其数同】乙庚八丙辛七丁壬六戊癸五扬子云太之数其推纳音以火土木金水为序【煦曰前稚川纳甲之法用土火水金木与此火土木金水葢一顺一逆者也】甲子乙丑金者甲九子九乙八丑八积三十四以五除之余四故为金丙寅丁夘火者丙七寅七丁六卯六积二十六以五除之余一故为火余准此此一法也【一説所积之数以五加五至不满四十九者而止视其数之所到以河图之数加之视四十九之五行为何行其所生者即是也如数至四十四则四十九为土土生金故甲子乙丑属金如数至四十六则四十九之五行为木所生必火也】按律书同位娶妻如黄钟大吕同位为妻隔八生子黄钟三分损一隔八生林钟为子今甲子黄钟与乙丑大吕同位谓之娶妻是矣而甲子之隔八为辛未林钟何以甲子不能生之也蔡邕曰阳生隂为下生隂生阳为上生今阳不能生是但有上生而无下生也以甲子为上癸亥为下则又皆下生而上生无十之一二也内经之法与律书不能尽合矣稚川言中央总黄天之气一南方丹天之气二北方天之气五西方素天之气七东方苍天之气九皆竒数而无偶数而一之属土三之属火五之属水七之属金九之属木亦不知其何义也扬子云谓子之数九从黄钟之管则丑当从林钟而六寅当从太蔟而八十二月各有其律何以有从有不从邪是故必欲定纳音之法当以京房六十律与甲子分配以之上生下生始无弊耳











　　潜老曰五行本位西方属金五行有声而最清者金故纳音首金所以甲子乙丑海中金也五声角征羽既轮之后回轮以应天地之生数则起于西方羽与宫相接而干居于前为金故纳音之理起于西而支干始甲子则仍起于北干统之也凡气始于东方而右行木传火火传土土传金金传水也音起于西方而左行金传火火传木木传水水传土也沈存中谓纳音纳甲皆干始而坤终也音始西方起金西左旋故金三无终左行传南方火火三无终【阙】
　　左行传东方木也自子至已为阳故自黄钟至中
　　吕皆下生自午至亥为隂故自林钟至应钟皆上生以六十支干应六十律犹之旋相为宫法也按支位隔八相生分三合三原依序排列观天气乎地则十干顺布用地支六气尊六甲以为头逐地而右转察地位负乎天则十二支逆排用天干五运列五子以为首随天而左旋凡三十名名当二律当十日与七十二卦同旋直日卦影用之非仅堪舆家所用遯演也葢气从右行而声从左应时以运转而律以音中皆以征自然相应之理也王逵曰同位娶妻嗝八生子此律吕相生法也五行先仲而后孟季此遯甲三元纪也甲子金之仲为黄钟商甲子同位娶乙丑为太吕商隔八下生壬申金之孟为夷则商壬申同位娶癸酉为南吕商隔八位生庚辰金之季为姑洗商此金之三元终也庚辰同位娶辛巳为仲吕商隔八下生戊子火之仲为黄钟征戊子娶巳丑为大吕征生丙申火之孟为夷则征丙申娶丁酉为南吕征生甲辰火之季为姑洗征甲辰娶乙巳仲吕征生壬子木之仲为黄钟角如是左行至丁巳仲吕之宫五音一终复自甲午金之仲娶乙未隔八生壬寅一如甲子元法终于癸亥谓蕤宾娶林钟上生太蔟之类
　　内经纳音图
　　阳律　　　　　　隂吕
　　甲子乙丑金　　　　丙寅丁卯火
　　戊辰己巳木　　　　庚午辛未土
　　壬申癸酉金　　　　甲戌乙亥火
　　丙子丁丑水　　　　戊寅己卯土
　　庚辰辛巳金　　　　壬午癸未木
　　甲申乙酉水　　　　丙戌丁亥土
　　戊子己丑火　　　　庚寅辛卯木
　　壬辰癸巳水　　　　甲午乙未金
　　丙申丁酉火　　　　戊戌己亥木
　　庚子辛丑土　　　　壬寅癸卯金
　　甲辰乙巳火　　　　丙午丁未水
　　戊申己酉土　　　　庚戌辛亥金
　　壬子癸丑木　　　　甲寅乙卯水
　　丙辰丁巳土　　　　戊午己未火
　　庚申辛酉木　　　　壬戌癸亥水
　　葛稚川纳音图
　　一言宫属土　庚子庚午　辛丑辛未　戊寅戊申
　　己卯己酉　丙辰丙戌　丁巳丁亥
　　三言征属火　戊子戊午　己丑已未　丙寅丙申
　　丁卯丁酉　甲辰甲戌　乙巳乙亥
　　五言羽属水　丙子丙午　丁丑丁未　甲寅甲申
　　乙卯乙酉　壬辰壬戌　癸巳癸亥
　　七言商属金　甲子甲午　乙丑乙未　壬寅壬申
　　癸卯癸酉　庚辰庚戌　辛巳辛亥
　　九言角属木　壬子壬午　癸丑癸未　庚寅庚申
　　辛卯辛酉　戊辰戊戌　己巳己亥
　　扬子云积数纳音图
　　甲子乙丑三十四　甲申乙酉三十　甲辰乙巳二十六丙寅丁卯二十六　丙戌丁亥【二十】二　丙午丁未三十戊辰己巳二十三　戊子己丑【三十】一　戊申己酉二十七庚午辛未三十二　庚寅辛卯【二十】八　庚戌辛亥二十四壬申癸酉二十四　壬辰癸巳二十　壬子癸丑二十八甲戌乙亥二十六　甲午乙未【三十】四　甲寅乙卯三十一丙子丁丑三十　　丙申丁酉【二十】六　丙辰丁巳二十二戊寅己卯二十七　戊戌己亥【二十】三　戊午己未三十一庚辰辛巳二十四　庚子辛丑【三十】二　庚申辛酉二十八壬午癸未二十八　壬寅癸卯【二十】四　壬戌癸亥二十










　　周易函书约存卷十四
　　钦定四库全书
　　周易函书约存卷十五　　礼部侍郎胡煦撰原古【支流异派】
　　六壬
　　沈存中云六壬十二辰亥登眀为正月将戌天魁为二月将古人谓之合神又谓之太阳过宫今日度随黄道嵗差太阳至雨水方躔娵訾【亥宫】春分后躔降娄【戌宫】若用合神则须自立春便用亥将惊蛰便用戌将若用太阳则须照过宫时分不知所谓合神者厯元冬至之时天与日防于子中为十一月自后天顺日逆左右分行天行丑日躔子为十二月天行寅曰躔亥为正月天与日各歴十二辰辰异而月同谓之神合则神合者亥与戌也登明天魁是解正月二月之义于合神无与也唐虞之时冬至天与日防于丑宋元以来天与日防于寅古之所谓合神者已不相合矣今之六合非古之六合使立春而用亥惊蛰而用戌亦非合神也然唯与日防于子中适在十一月故能建与躔合其后冬至自丑而寅而邜则天行亦不与次舍相应其所谓合神者日躔与天行乎天行与次舍乎是则两者合为三矣周云渊遂欲尽更诸将谓子月一阳生是谓大吉五月一隂生是谓小吉然不名于子午而名其丑未者以子月冬至太阳在丑故以丑为大吉午月夏至太阳在未故以未为小吉今太阳冬至在寅夏至在申更当以寅为大吉申为小吉此亦误以大吉小吉为合神也大吉以十一月为义不因于丑小吉以五月为义不因于未是故以黄道歳差当更合神不当更月将葢十一月子十二月丑正月寅万古不易之次舍也太阳躔子躔丑躔寅者嵗差之次舍也两者不相蒙云渊浑而一之故有此失存中又欲厘正歴法如东方苍龙七宿当起于亢终于斗南方朱雀七宿起于井【井字当为鬼字】终于角西方白虎七宿起于娄终于舆鬼北方真武七宿起于东井【井字当为牛字】终于奎经星改动亦是出此舍以入彼舍非东之寅夘辰移而至南南之已午未移而至西西之申酉戌移而至北北之亥子丑移而至东次舍不拘于经星犹月将不拘于合神也【煦】按合神之所自来东西隂阳之所合也十二支神则因其隂阳初末之分位而分之者也古者天与日防于子则以丑为合矣今之天与日防于寅则寅即子也其东西隂阳之合犹夫古也岂拘其子丑之名而不察夫东西之实乎
　　方伎家多托于上古无所徴信惟六壬见之吴越春秋子胥少伯皆精其术然与今世所传亦复不同伶州鸠之对七律也即六壬之术其曰王以二月癸亥夜陈未毕而雨以夷则之上宫毕之当辰辰在戌上故长夷则之上宫名之曰羽所以藩屏民则也周二月丑为月建以其为日月所合之辰故名丑曰辰辰在戌上者以天盘之丑加于地盘之戌葢武王毕陈之时在戌也丑既加戌则癸亥日辰乃在申上申为夷则亥以变宫加于其上故为夷则之上宫戌为无射羽也故名之曰羽又曰王以黄钟之下宫布戎于牧之野故谓之励所以励六师也按牧誓时甲子昧爽王朝至于商郊牧野是时在寅也以天盘之丑加于地盘之寅则甲子日辰乃在丑上子为黄钟而丑以宫处其下故为黄钟之下宫丑为大吕子以宫加其上不曰大吕之上宫者以隂吕不可为唱也
　　又曰以太蔟之下宫布令于商昭显文徳底纣之多罪故谓之宣所以宣三王之徳也日为丙寅时为子以天盘之丑加地盘之子则丙寅日辰上临于丑寅为太蔟而丑以宫处其下故为太蔟之下宫【此上但以月建加时非月合也注者之误也】
　　又曰反及嬴内以无射之上宫布宪施金于百姓故谓之嬴乱所以优柔容民也按汲冡周书时四月既旁生魄越六日庚戌武王朝至燎于周则王之反及嬴内在四月也周四月建夘【建夘则当用戌】以天盘之夘加地盘之丑则子以宫临日辰之戌上戌为无射故曰无射之上宫【其术以五音论之或别有一术非壬也】其所考见如此则并无四课三传之说也而今之六壬亦絶不及五音十二律也岂乆而失其传与抑州鸠举其大而不及其细与就以今术论之卜筮诸术皆以生为主以生为用壬则于十二时独取大辰以斗柄罡星嵗常指辰故谓辰为天罡辰建于三月而为八月之将金旺杀物之候以天地之杀为用故也其四课上克下曰元首下克上曰重审上下交相克曰知一涉害日辰遥相克曰蒿矢弹射伏吟反吟皆因冲克以为之名目此眀与诸术相反故不取夫生而取夫杀不取夫徳与合而取夫克与冲不取夫禄与旺而取夫刑与害则凡一书之中所以论吉凶者皆当取此而何所论非所主所主非所论所主者刑杀冲克所论者生旺徳合所主者与诸术相出所论者与诸术相入岂失传中之又失传与宋咸定京房闗朗辈假易以行壬遁之学其时当不如是也
　　起例
　　地盘
　　布十二支为地盘以十干之甲于寅乙于辰丙戊于已丁已于未庚于申辛于戌壬于亥癸于丑
　　五行家干之支各以类从戊已为中央之土故随丙丁而已午其辰戌丑未则空无所六壬避四位之正故不得不移乙于辰移丁已于未移辛于戌移癸于丑



　　煦按此即术家之干禄特避四正而下于库耳
　　天盘
　　布十二辰于天盘正月亥登明二月戌天魁三月酉从魁四月申传送五月未小吉六月午胜光七月巳太一八月辰天罡九月夘太冲十月寅功曹十一月丑大吉十二月子神后
　　沈存中以登明至神后为十二辰之名术家以为月将非也登明者正月三阳始兆天下文眀天魁者斗魁第一星也其星抵戌从魁者斗魁第二星也其星抵酉传送者四月阳极隂生传隂而送阳也小吉者小为隂隂长为小者吉也胜光者王者向明而治光被四表也太一者紫微垣所在天罡者斗刚所建太冲者日月五星之门户天之冲也功曹者十二嵗功成而防计也大吉者大为阳阳长故大者吉也神后者其位居末在诸神之后也





　　贵人　视占时日干于天盘上求之
　　夘辰巳午未申六时用阳贵　甲未　乙申　丙酉丁亥　戊丑　已子　庚丑　辛寅　壬夘　癸巳酉戌亥子丑寅六时用隂贵　甲丑　乙子　丙亥丁酉　戊未　已申　庚未　辛午　壬巳　癸夘贵人者十干之合气也其法以十干布十二支而不居辰戌虚其对冲【对冲谓午也】以辰戌为贵人之狱对为天空也阳贵顺布甲与已合甲加子巳加未故甲用未为贵人已用子为贵人乙与庚合乙加丑庚加申故乙用申为贵人庚用丑为贵人丙与辛合丙加寅辛加酉故丙用酉为贵人辛用寅为贵人丁与壬合丁加夘壬加亥故丁用亥为贵人壬用夘为贵人戊与癸合戊加已癸加丑故戊用丑为贵人癸用已为贵人隂贵逆布甲加申已加丑故甲用丑已用申为贵人乙加未庚加子故乙用子庚用未为贵人丙加午辛加亥故丙用亥辛用午为贵人丁加已壬加酉故丁用酉壬用已为贵人戊加夘癸加未故戊用未癸用夘为贵人甲之起于子申者贵人属土正位丑未乃坤二五黄中之合气先天卦之坤在正北子位河圗之坤在西南申方故昼夜分之以起甲也【煦按水土长生居申便是此义】




　　十二神将　以天盘月辰加地盘时辰视贵人之在天盘者临地盘何位地盘以已亥为界贵人临辰亥一边则顺行天乙【即贵人】螣蛇朱雀六合勾陈青龙天空白虎太常真武太隂天后临已戌一边则逆行天乙天后太隂真武太常白虎天空青龙勾陈六合朱雀螣蛇皆加于天盘之上
　　沈存中曰六壬十二神将以义求之止合十一贵人为之主其前有五将谓螣蛇朱雀六合勾陈青龙也此木火之神在方左者【方左谓寅夘辰己午】其后有五将谓天后太隂真武太常白虎也此金水之神在方右者【方右谓未申酉亥子】唯贵人相对谓之天空如日之在天月对则亏五星对则逆行避之空无所有非神将也又曰十一将前二火二木一土间之后当二金二水一土间之真武合在后二太隂合在后三
　　四课　以天盘月辰加地盘时辰视地盘日干连上为第一课即以干上所得之支移入地盘名干隂又连上为第二课又视地盘日支连上为第三课即支上所得之支移入地盘名支隂又连上为第四课
　　三起法别为九课
　　一尅贼　先以下克上为用若无下克上方取上克下二比用　或有二三四课上下相克阳日用阳比去隂不用隂日用隂比去阳不用
　　三涉害　若有二三四课为上克下克而俱与日比或俱不比宜视地盘孟仲季孟深仲浅季尤浅取深者为用若俱深则刚日用日干上神柔日用日支上神孟即寅申已亥之例
　　四遥克　若无上下克贼取四课上神克日者为用名蒿矢若无上神克日则取日所尅之上神为用名弹射若两神克日或日克两神则仍取比日者为用
　　五昴星　若四课无克又与日干无相克阳日则从地盘酉仰视所得之神为用隂日则从天盘酉俯视所得之神移入天盘连下为用阳日以地盘日支连上为中日干【用地盘日干所之支】连上为末隂日以地盘日干连上为中传日支连上为末传
　　六伏吟　伏吟者子加子是也无克者刚以日干上神【甲丙戊庚壬】柔以日支上神【丁已辛】为传首皆以所刑为中传以中传所刑为末传若传首遇自刑刚日初传日【日干所之支】次传支支所刑为末传柔日初传支次传日日所刑为末传次传若更遇自刑以次传所冲为末传
　　六癸有尅以尅处为传首首所刑为中传中所刑为末传
　　六乙亦有尅而传首遇自刑故初传日次传支末传支所刑
　　寅已已申申刑寅　丑戌戌未未丑并　子刑夘上夘刑子　辰午酉亥自相刑　夘顺至子子逆至夘极十数而为无礼之刑寅逆至已已逆至申极十数而为无恩之刑丑顺至戌戌顺至未极十数而为恃势之刑皇极中以十为杀数故也
　　七返吟　对冲相加是也返吟多相尅以比用渉害为例其不同者取初传之冲为次取次传之冲为末而已惟六日无尅丁丑已丑辛丑则以登明为初传丁未已未辛未则以太乙为初传支【未丑丑未】为中传干为末传【丑未辰戌】八别责　四课不全谓相重也又无尅无遥则用别责刚日以干合之神【视地盘】为传首柔日以日支三合之神【视天盘日支顺行隔三位者是】为传首中末皆以日之支为传别责有九课刚日三课戊辰戊午丙辰柔日六课辛未辛丑各二辛酉丁酉各一
　　九八専　四课干支共位【别责三课八専二课】名八専如两课有尅仍以比用渉害为例若无克刚日从日之阳神顺数二辰为用柔日从第二课隂神逆数三辰为用中末俱重在上日
　　独脚课　亦柔日八専也已未日登明加酉酉已亥酉酉未亥酉从亥酉逆数三辰得酉未而酉未乃日上也三传同在一课
　　断例
　　精蕴甲子嵗四月庚子日有冨人年五十九嵗占一阳命行人年二十九嵗课得子时以申将加子时得青龙乘子加辰为用中传蛇乘申临子末传元乘辰加申占曰子逃万里音信不通今赀财大出门逃归其人曰某有一子年二十九嵗自丁已年正月间因言语不足将赀财货物往陕西兴贩一去七年不闻音信欲问存亡尚能见否占者曰当以乙已日侵晨出北门候之后有行李笼仗十数担有二人骑马一妇人紫衣赤马男子白衣青马君当讯而迎之其人曰谨如命至期果往北门外三里见笼具十余人逺逺而来先见一人着白衣乘青马一见其人便下马泣拜乃是其子自川陜称意而归断曰课属斩闗发用子水是庚日子孙加辰为空亡以下贼上为用将得青龙飞腾万里又传入元武空亡空亡主失信期故曰子逃万里音信不通行人年上得寅木乃日之财加在旺方故曰赀财大日传发用起占时课值日辰相加可见速而近又庚徳加子上庚本七数当夏囚死法当折半求之其人行年五十九嵗本年在亥临夘夘为门户将得勾陈乃戌辰土为门户之路发用水神水旺北方故曰北门外三里迎之行人年上见寅作驿马属木青色将得白虎属金白色故主白衣乘青马天上行年午加戌作天后是火墓天后属水乘午火水黒火赤而成紫午乃天马之源故曰妇人紫衣乘赤马课变涧下水水象见已而絶是其归期又行人年加戌以午为主午上见寅寅中有甲当与已合四月见已已又庚与乙合故取四月乙已日归






　　古鉴占人壬申年十一月初四日申时生三十七嵗戊申年二月初十日甲子亥将午时占嵗课课得比用得子已戌穿害日墓占曰歳内主眷属入宅大挠遂成大狱未为日墓加甲为日入墓子坐未六害相穿已居宅上系破碎作太常入宅主有防服人归来分挠是在今年添人进口又见分衅也其人有弟五人最小者与姐为嗣父存时已分作四分及当年姐夫死其子因家败还母又先亡续生两子圗归本宗至六月归家兄弟不容遂兴讼有司量断财物令还姐家此子不服争至台部遂下大理按律有归宗条例自戊申六月争讼至壬子年十一月方止果作五分分之此未加甲为墓神未为眷属上得天空乃平地起堆之兆初子水为父母未为眷属六害螣蛇绕之归宅上又见已为破碎已为防灶破碎主分也已为太常是有服人入宅欲动分衅也甲木用已火为子息巳为小口末已上戌又刑起未中丁火戌上六合即乙夘夘与戌合故主添小口所谓不刑不动不冲不发因弟分争携两子同归也谓在当年兴讼葢本人壬申即日课寅六月见者日上之未是也至壬子十一月间始宁者子未穿害螣蛇绕之归宅上破碎在已临宅不分破不已也





　　六　　勾　　青　　空
　　六壬透易
　　置年月日时先以月将加时得四课三传其三传之在天盘者为一类在地盘者为一类以年干起五虎遯数天盘三传得其所属甲子视八卦纳甲相同合之为上卦以日干起五鼠遯数地盘三传得其所属甲子视纳甲相同合之为下卦上下相重为六画之卦以大为基世爻为命应爻为身大限阳年从世爻而上隂年从世爻而降十年一爻小限阳年从应爻而降隂年从应爻而升一年一爻周而复始阳年用阳贵隂年用隂贵五虎遯　甲已起丙寅　乙庚起戊寅　丙辛起庚寅
　　丁壬起壬寅　戊癸起甲寅
　　五鼠遯　甲已起甲子　乙庚起丙子　丙辛起戊子
　　丁壬起庚子　戊癸起壬子
　　假如辛酉年辛丑月丁亥日丙午时大吉加午【此直用月将不用月合也】　四课　寅丁　酉寅　午亥　丑午三传午亥　丑午　申丑年干辛丙辛遁起庚寅自下至辛丑其甲子皆为庚寅所属午得甲午干四纳甲丑得辛丑防初纳甲申得丙申艮三纳甲合之得离而为上卦日干丁丁壬遁起庚子自下至辛亥其甲子皆为庚子所属亥得辛亥防二纳甲午得丙午艮二纳甲丑得辛丑防初纳甲合之得震为下卦离震相重为噬嗑世在五爻为命应在二爻为身以隂年大限自五而四小限自二而三
　　遁甲
　　遁甲太乙六壬三书世谓之三式皆主九宫以叅详人事而甲尤注意于兵其术之自以为精者在超神接气置闰之间超神者节气未到而甲子已夘之符头先到则借用未到节气之上局故谓之超接气者甲子已夘之符头未至而节气先至则仍用已过节气之下局故谓之接葢縁一月节气必三十日零五时二刻积之而符头节气遂相参差至于顺将变逆逆将变顺在芒种大雪之后有超至九日十日者则谓之置闰芒种后则叠芒种上中下三局大雪后则叠大雪上中下三局以归每节气所余五十二刻然后二至之顺逆始分于是节先局后不得不以接气继之矣是欲与嵗法相符某则以为自乱其术者此也节气三十日所零者五时二刻耳积之一百八十日之乆则为时三十为刻二十葢不及三日也符头五日一换所差不过半局略为消息便可符合今以超神而太过者九日十日以置闰而不及者五日六日气序不清局法重出甲之所重者在二至置闰归余于其前半年之中必有超神超神之后必且置闰置闰之局必侵二至是二至必不能正其始也顺者反逆逆者反顺使其吉凶星煞无騐则可不然则避其所当趋趋其所当避矣某故以为自乱其术也煦按超神接气必在闰月之年此即气盈朔虚之故也葢三嵗而置闰虽有一月三十日之多然此三年之间月之小者必有十五日所以谓之朔虚若据甲子之实数而按之亦止多得十五日所以谓之气盈遁甲以十五日为三局则每节不及一时有余积至三年其气盈过其分必有九日十日之差故每逢闰月之年而竒亦一闰职是故也非谓每年必有超神也其神既超必闰之以接其气非谓既超神又有接气也前说犹未明超神接气之故
　　先观二至以分顺逆
　　冬至后为阳遁顺布六仪逆布三竒夏至为隂遁逆布六仪顺布三竒
　　六仪　【甲子】戊　【甲戌】已　【甲申】庚　【甲午】辛　【甲辰】壬　【甲寅】癸三竒　乙　　丙　　丁
　　顺布者自一宫而至九宫逆布者自九宫而至一宫也三竒顺逆即布于六甲之后
　　煦按九宫用洛书之数八方用后天之卦以九宫而布为八宫则以中五于二坤宫
　　次观节气以定三元
　　三元者上中下三局也以甲已二将为符头【此日也】符头所临之支直子午夘酉为上元直寅申巳亥为中元直辰戌丑未为下元五日【六十时】一换符头半月一气而三局周如冬至一七四甲子为符头至戊辰五日皆从坎一宫起为上元已已为符头至癸酉五日皆从兑七宫起为中元甲戌为符头至戊寅五日皆从防四宫起为下元余仿此
　　阳遁顺局　【冬至惊蛰】一七四　小寒二八五
　　【大寒春分】三九六　立春八五二
　　雨水九六三　【清明立夏】四七一
　　【谷雨小满】五二八　芒种三六九
　　隂遁逆局　【夏至白露】九三六　小暑八二五
　　【大暑秋分】七一四　立秋二五八
　　处暑一七四　【寒露立冬】六九三
　　【霜降小雪】五八二　大雪四七一
　　次观旬首以取符使
　　旬首者用事时辰其首之六甲也旬首所泊之宫星即为直符门即为直使如在坎宫则天蓬为直符休门为直使
　　直符随时干
　　视所用时干泊在地盘何宫即以天盘直符移在此宫
　　直使随时宫
　　视所用时辰泊在地盘何宫即以天盘直使移在此宫
　　小直符加大直符
　　以八诈门之直符加于九星直符所临之宫阳顺隂逆













　　易派之后复序三式者葢自支干出于周易内具河圗五行之妙以次传授皆有明騐然后本易之卦爻而歧焉者遂有焦京以下八家本卦之五行而歧焉者遂有太乙六壬竒门三式如衡运之有取于卦爻也如冲合之义出两仪也禄之有取于支干合徳也九宫八卦之出于后天洛书二遯之有符于阳顺隂逆也几皆易中自有之妙也故并附録于后
　　太乙【黄宗羲】

　　太乙纬书也葢仿易数而作其以一为太极因之作二目二目生四辅犹易之太极生两仪两仪生四象也又有计神与太乙合之为八将犹易之八卦也其以岁月日时为纲而以八将为纬三基五福十精之类为经亦犹之乎厯也法以八将推其掩迫囚击闗格之类占内外灾福又推四神所临分野占水旱兵防饥馑疾疫又推三基五福大小游二限易卦大运如遇凶神阳九百六交限之际卦运灾变之限大数凶者其凶发于八将掩迫囚击闗格之年如遇吉星所防之分卦象和平之运非阳九百六交限之际大数吉者八将虽有掩迫之类其灾不发故占家以为圣书私相传习然其间经纬浑淆行度无稽或分一为二或并二为一茫然何所适从也太乙者天帝之神王希明曰太乙在璿玑玉衡以齐七政随天经行以斗抑扬故能驭四方此以中宫太极系于经星者为太一也又曰太乙者木神也东方木之监将嵗星之精受木徳之正旺在春三月此以五纬木星为太乙也斗魁戴匡六星曰文昌宫经星也填则土星也以主目文昌为填星土徳之精是兼经纬而一之矣其所谓四神太一者欲拟太防宫之五帝而首天一不知天一乃紫微宫之星也十精天皇太一谓是紫微垣勾陈中星即天帝也既有小游太一当之矣此之天皇无乃重出乎帝符为天节之吏天时为昴星之使飞鸟为朱雀之体八风为毕星之神三风五风为箕星之精二十八宿有所去取其间何也嵗星一嵗行一宫一二年一周天太一既为木精而一年理天一年理地一年理人每宫乃至三年所行宫次一为十二辰一为八卦位亦不相当也填星二十八嵗一周天天目既为土徳而每宫一年乾坤二年十八年而一周所行宫次一为十二辰一为十六辰亦不相当也地目为火星荧惑之精火星二年一周二月而行一宫此则二宫一年或三宫一年主大将属金客大将属水水金俱一年一周天此则一年行三宫或一年行五宫经星之在天者皆一年一周天者也今姑置三基五福大游其所指之恍惚者如四神之三十六天皇地符之二十昴星之十二年一周朱雀箕毕之九年一周皆的然违天者也此皆以嵗计言也降而为月日时其不相应更不必论或曰假星名以寓术不必核其果否也若是则某不知之矣煦按五行之理出于周易故大挠本之以作甲子周易之轮衍为火珠林専论五行已属周易之支流况五行之轮衍而为太乙为六壬为竒门不大支离乎然太乙有衡运之卦六壬有透易之卦竒门之九宫出于洛书八卦出于后天图虽不足以发明周易或其遗义有可采摘故姑録其大槩以识者之鉴别云耳然观太乙所取当是稍知五行者作此以愚天下耳
　　衡运论【胡仲子翰着】
　　皇降而帝帝降而王王降而霸犹春之有夏秋之有冬也由皇等而上始乎有物之始由霸等而下终乎闭物之终消长得失生乎天下之动极乎天下之变纪之以十二运统之以六十四卦干天道也健而运乎上坤地道也顺而成乎下天地既判其气未交为否既交为泰始乎干讫乎泰四卦统七百二十年【阳爻三十六隂爻二十四每卦所积之数后仿此】是为天地否泰之运
　　干一索得男而为震坤一索得女而为防震长男也防长女也夫妇之道也始成为恒继交为益干再索得男而为坎坎中男也坤再索得女而为离离中女也中男中女夫妇之道成为既济既交为未济干三索得男而为艮艮少男也坤三索得女而为兑兑少女也少男少女夫妇之道成为损既交为咸十二卦统二千一百六十年是为男女交亲之运
　　男治政于先女理事以承其后男之治也从父之道大壮也旡妄也长男从父者也需也讼也中男从父者也大畜也遯也少男从父者也六卦统一千一百五十有二年是为阳晶守政之运
　　女之治也从母之道观也升也长女从母者也晋也眀夷也中女从母者也萃也临也少女从母者也六卦统一千有八年是为隂毳权衡之运
　　坤隂也得阳育而生男干阳也得隂化而生女男归于母女应于父豫也复也长男归母者也比也师也中男归母者也剥也谦也少男归母者也六卦统九百三十有六年是为资育还本之运
　　小畜也姤也长女应父者也同人也大有也中女应父者也夬也履也少女应父者也六卦统一千二百二十有四年是为造化符天之运
　　乾坤父母之道也必有代者焉代父者长男也从长男者中男少男也解也屯也中男从长者也小过也颐也少男从长者也四卦统六百七十有二年内外以刚阳治政是为刚中健至之运
　　阳刚之极隂必行之代母者长女也从长女者中女少女也家人也鼎也中女从长者也中孚也大过也少女从长者也四卦统七百六十有八年内外以隂柔为治是为羣愚位贤之运
　　隂随于阳为顺丰也噬嗑也中女从长男者也归妹也随也少女从长男者也节也困也少女从中男者也六卦统一千八十年是为徳义顺命之运
　　阳随于隂为不顺涣也井也中男从长女者也渐也蛊也少男从长女者也旅也贲也少男从中女者也六卦统一千八十年是为惑姤留天之运
　　长男既息为男之穷也长女既息为女之穷也于是中男与少男相搏焉蹇也蒙也二卦统三百三十有六年是为寡阳相搏之运
　　阳之搏也隂必随之于是中女与少女防焉睽也革也二卦统三百八十有四年是为物极无终之运
　　十二运上下万有一千五百二十载阳来隂往太乙临之不浸则不极不极则不复复而与天下更始非圣人不能也圣人非天不生也天生仲尼当王霸之衰而不能为太和之春者何也时未臻乎革也仲尼没继周者为秦为汉为晋为隋为唐为宋垂二千年犹未臻乎革也泯泯棼棼天下之生欲望其为王为帝为皇之世固君子之所深患也余闻之广陵秦晓山廼推眀天人之际皇帝王霸之别定次于篇
　　卦运表【阳爻管三十六年隂爻管二十四年】
　　一天地否泰之运【七百二十年】　六造化符天之运【一千二百二十四年】
















　　九徳义顺命之运【一千八十年】
　　三阳晶守政之运【一千一百五十二年】





　　十惑姤留天之连【一千八十年】
　　四隂毳权衡之运【一千八年】





　　十一寡阳相搏之运【三百三十六年】
　　五资育还本之运【九百三十六年】

　　十二物极无终之运【三百八十四年】




　　推法
　　周策一万一千五百二十　卦盈差三百　置积年加卦盈差满周防去之余起乾坤否防之运累之即得所入之卦以入卦年数阳爻三十六隂爻二十四即得所入之爻
　　流年置卦法
　　置积年满卦周六十四去之余依周易次序即得所直之卦视所求之年阳辰不取隂爻以卦内阳爻起子自下而上循环数至嵗支以为动爻隂辰不取阳爻以卦内隂爻起子自下而上循至嵗支以为动爻起动爻为正月依次布于六爻以动爻为变卦起变爻为七月亦依次布于六爻
　　按胡仲子列十二运推眀皇帝王霸之升降其法在太一书较之扬子云之卦序差为整齐非唐宋以后人所能作也以初爻为建功立徳之限三爻为内极灾变之限四爻为乱后待治之限上爻为外极灾变之限二五爻为中道安平之限行内极之限灾变尚轻行外极之限灾变始重月卦者小运也以太一之掩迫察其虚实以小运定其期故举其大槩此天人之际也前四运皇帝王霸当之仲子言犹春之有夏秋之有冬康节以为春夏秋冬配皇帝王霸春夏既为秋冬秋冬必复春夏天运自然则前四运之为皇帝王霸后运继之亦复当然今四运之后两运过中将秋冬之后更有别运天人之际一往不反者何也仲子曰时未臻乎革仲尼不能有为仲尼没今二千年犹未臻乎革也革在十二运之终十二运告终始复其常前为四运后为八运参差多寡无乃悬絶以仲子之言为是耶孟子所谓一治一乱者不正相反耶





　　周易函书约存卷十五
<经部,易类,周易函书约存__周易函书约注>
　　钦定四库全书
　　周易函书约注目録
　　卷一【上经】
　　卦画原始　【附易中冒道】
　　干
　　卷二【上经】
　　坤
　　卷三【上经】
　　屯　蒙　需　讼　师　比　小畜　履
　　卷四【上经】
　　泰　否　同人　大有　谦　豫
　　卷五【上经】
　　随　蛊　临　观　噬嗑　贲
　　卷六【上经】
　　剥　复　无妄　大畜　颐　大过　坎离
　　卷七【下经】
　　咸　恒　遯　大壮
　　卷八【下经】
　　晋　明夷　家人　睽　蹇　解
　　卷九【下经】
　　损　益　夬　姤　萃　升
　　卷十【下经】
　　困　井　革　　震　艮
　　卷十一【下经】
　　渐　归妹　丰　旅　巽　兑
　　卷十二【下经】
　　涣　节　中孚　小过　既济　未济
　　卷十三
　　上系
　　卷十四
　　上系
　　卷十五
　　下系
　　卷十六
　　下系
　　卷十七
　　说卦
　　卷十八
　　序卦　杂卦







　　周易函书约注目録
　　钦定四库全书
　　周易函书约注卷一　　　礼部侍郎胡煦撰
　　周易上经
　　卦画原始
　　周代名易书名卦则伏羲图中所具文王开而作易者也卦辞则文王所系爻辞则周公所系经文旧为二卷上彖下彖上象下象文言上系下系说卦序卦杂卦十传则孔子之传古称十翼卦画之由縁伏羲时大道将启天地不能自秘其灵故有龙马出河示先天之本龟书出洛显后天之用伏羲得之详玩所负之文不过自一至十自一至九之数乃河图全而洛书缺河图合而洛书分河图团聚而洛书布散河图无隅而洛书有隅彼此互形两相参阅知夫位数虽异而道理则同所不同者是体用之妙所由分动静之机所由寓也盖合而聚者其象静所以立体以象不竭之原是天地未判人心未发故竒偶相含而浑沦圆转互藏其根有若此也分而散者其象动所以致用以象夫流行不息是人物既生人心已发故竒正而偶隅五存而十隠正位各居而迁流动荡有若此也因此一合一分一静一动其体用遂尔悬殊故一以为先天一以为后天夫道之大原出于天则天之所生自应与天同此性命然蚩蚩之氓未能尽喻精深是则体天立极继天宣化将圣人是赖矣至其间生生不息之机天人合一之秘藏于至深至隐之地寓于未开未辟之先此大道之真源非可意识测度于是原本图书仰观俯察遡始于天地未判知夫隂阳肇见厥有由然而资始资生遂极蕃变无穷之象又复推本于人物所由生止此隂阳流衍相交变易而渐分渐广遂寓生生化化之机虽其显仁藏用不越一分一合中乃即象以观止此竒偶二端而已盖天地间刚柔异徳健顺异性动静异体男女异形施受异用约其大防无过隂阳流转及推本图书则竒偶二象其该之矣故数始于一之竒太极之象由一生一而为偶两仪之象也然所生之一配能生之一而始为偶则能生者一而已矣自二以后凡渐加而无已者莫非此一可知此一之推行原无穷极故始生之一为诸数所从来则体统太极之后此逐渐所加无穷之一则流行太极之顾数虽无穷率皆竒偶相间则隂阳相交之义存矣竒偶相间又复各各不同则隂阳变易之义存矣遡其本原莫不自一而始縁一而行则一之不可以言语形容审矣邵子云天向一中生造化太极之谓也伏羲则以画图变竒偶而为隂阳独念此一不可以形容肖似故其所画但由两仪而始顾此两仪又必有所自出今既欲画而不能则以两仪首尾环抱虚其中以象之乃就其中所虚而至一之妙于是乎存太极之妙于是乎起故太极者一竒之蕴两仪者一偶之精也因两仪所由来必不可画故周公命爻遂以两仪最初一画命名为初职是故也顾此两仪如不相交则违竒偶相间之义亦必无生生变易之理于是乎规而圆之俾末始终相际而交之义寓矣是即取则于河图之内合者也第其初画既云两仪必当止为两画以两画而别为两仪又必当别以二色此自然之势也今谓伏羲初画便为阳连隂断之形非也縁其所画止有四图初未开为卦画开图为卦乃后世圣人作易时事下系第六章已详哉言之后人第见文王作易之图隂阳悉分连断遂谓伏羲初画便是如此不知其初止有二色之分故子于原图卷中特补伏羲初画之图若使伏羲初画便分连断则大圆东面所列之一阳当为三十二画西面所列之一隂当为六十四画既费九十六画始成初之一爻又何得命为两仪乎然其仪止命为两者因尚未画到四象八卦故也四八卦既未画到安能逆亿后来所加止于六画而成六十四卦遂以初加之两画分为九十六画之两仪乎想当初画时谅亦每加一画各玩一画所加之妙然后知两画之为两仪四画之为四象八画之为八卦囚而重之遂具六十四象耳故连断之形断为文王作易之卦图必不可以伏羲之图便作连断分也或曰初画时仿竒而画阳仿偶而画隂则隂之必断非由偶义出乎曰伏羲画图变竒偶而为隂阳正以隂阳之妙虽出自竒偶又必非竒偶之数可得而尽故遂变竒偶而名隂阳阳一仪隂亦一仪也竒偶寓理于数隂阳寓数于理信如连断之说是三也而不得谓之为两总未解两仪初画别以二色故耳其初画之本图详具卷首原图条下夫隂阳之义既肇于竒偶然使隂阳二者两两各居又或相际而无以各効其能则交易之既无矣将变易亦曷由见乎又况河图之竒偶相附相合而不离洛书之竒偶相间相而不杂是即隂之与阳自得其类而交易变易之所从出也且夫竒偶相因旋加而旋异其数于是乎两仪之上又复从而加之阳之上而有所加之隂则其阳不纯而少阳名矣隂之上而有所加之阳则其隂不纯而少隂名矣其必据所加之隂阳而命之者隂阳之理内不可测而外易见也阳而加阳阳之盛也故不名为阳而名为太阳隂而加隂隂之盛也故不名为隂而名为太隂玩其所加初不越此隂阳然已变易乎两仪之旧而成四矣又复于隂阳太少之上各加两仪仍不逾此隂阳然已变易乎四之旧而成八卦矣其妙止是隂阳相交而已即后开而为卦各有六爻何非隂阳二端相交变易者哉然止于三画遂定为先天小图非徒谓此三画遂足该天下之尽天下之理也以天地间可穷之理数与不可穷之理数归于初中末之三候上中下之三位胥莫能违而时出于干之动位定于坤之静干阳物也坤隂物也无一物逾此隂阳自无一物逾此乾坤自无一物逾此时位也干之一元不可知而健行之时何物不具坤之先迷不可知而成形之体何物不具伏羲因时止三候位止三等故卦立三爻以法乾坤所由三加而止于八也且一以象阳二以隂至三则一二之交隂阳之合矣合则交易变易出乎其间是人物之大原所从生故止于三画而遂成小图之八卦若于三画分别观之何非一竒一偶之合也然此八卦小图虽具隂阳既交之妙仍无隂阳各半之形是有内而无外有以立体而无以致用有以传圣人之道而未能济民之行是但有河图先天之妙尚无洛书后天之蕴故又因而重之加至于八而为六十四卦大圆图合诸大小二横而伏羲开天传道之易尽于此矣然河图先天洛书后天伏羲则图画卦既有先天大圆亦应必有后天大圆乃今无之者葢缘所画大小二圆始焉之内合取法河图向后之外分取法洛书是先天后天之蕴尽为先天一图所摄亦即洛书之数不能自外于河图之理所以既有先天可无后天也夫天下之事物有内则必有外有此则必有彼有徃则必有来有进则必有退有主则必有客有顺则必有逆有尊则必有卑有上则必有下有始则必有终有盛则必有衰以及虚实徃来寒暑燥湿莫不有然若缺一焉则无以相形而逺近亲疎和违生尅之故不可得而征也故特立重卦以之顾此所重之六画宜与初加之三画絶不相似及分内外观之而一贞八悔仍是三画所成之八卦此卦所以必止于八而爻所以必及于六者但以为卦之重耳重之云者是有中而后有外有体而后有用之防也贞则谓立体于中悔则谓致用于外也然必至于六而仍止于六者以中外之各有三等三候而彼此之形应感之机体用之秘胥于此存及撮其大要总不逾隂阳两仪相交相得而已如卦立三爻而竒矣三阳数也又复重为六爻而成偶六隂数也是一隂一阳相之义形上之道也六爻固成偶矣及由六爻而分观之有三极之道焉则竒之象寓矣又由三极而分观之又复各有隂阳刚柔仁义之道则偶之象寓矣凡皆隂阳相相得两不相离之义此伏羲四图所由为开天传道之易也总缘其时嗜欲未甚天真未漓故但以先天四图寓天人合一之防圣圣传心之妙初不俟开为卦爻而中外隐显巨细精粗悉已包括无遗故能冒天下之道降及后世嗜欲既甚诈伪渐起吉凶同患之圣人思有以济之因见伏羲四图小大不遗精粗咸备其用最灵最妙与天合徳乃将伏羲大圎开而为卦然后逐象逐爻发其义蕴其于两仪初得之爻命名为初初则时之所起而未初以前必有由来可想矣故孔子于内卦命之为来而又以为察来察则欲其追究于前也于末后所成之爻命之为上上则位之所止而所止巳极必将复返又可想矣周易之卦流行不息与天同运原属先天故无止而不迁之理而极则必返所以有变易之说故孔子于外卦命之为往而又曰彰往彰则谓其昭然于位欲人知徃而极者之必将返也及观其见伏相循隠显互秘凡皆天地絪緼以前浑沦活泼之机穷理尽性至命之妙此列圣相传之道至精至防而不可言说不可图画者也至于爻必有位防于时而考之而或暂或乆莫不有数存焉爻必有时防于位而定之而或浅或深莫不有数存焉故二三四五遂定于在中之四爻以时有前后位有上下均堪数纪也要其相得不相得相应不相应人之时位与爻相值而吉凶利害情伪遂由此生此因贰济民之心至显至粗不揜于卦爻不迷于来徃者也周易本传道之书四圣人极力发挥皆所以言其不可得言者耳体其精者防者而显者粗者胥莫能外此间出之圣人聪明天纵不能数见者也乃又以精者防者之于粗者显者之中以为吉凶悔吝得失忧虞胥此焉在而昭然可见故当其体而命之以名因其形性而象之以物又正其言以发其性情徳行之真又断其辞以决其进退趋避之用占卜之理由是而起凡皆为易冒天下之道精粗防显皆所不遗故耳岂谓周易止占卜之书哉即以占论非有极精极防至灵至妙与天合徳者存乎其间安得感而遂通其应如响有若此哉不究理而究占是不探原而逐流者耳故予于周易言占者少而言理者多也然在先天图中隂阳各皆一画故名两仪今既开而为卦则隂阳之画不能无别于是本竒之一而为阳之连本偶之二而为隂之断是连断之义原从竒偶而出又况连有合象合则絶无间断仍是河图之理断有分象分则布散开张仍是洛书之理葢伏羲以一画分隂阳故不得不别以二色文王以一色分隂阳故不得不别以连断耳交易以对待言对待则无违而易合变易以流行言流行则迁转而非故不易之说止可言坤而不可言干非易防也文周之易本与连山首艮归藏首坤者并行于世故特加周字以别之易无变易之理羑里之囚安有出时乎周易全部悉是先天今人防周易卦爻便以为实有此等形象一定不移非也夫文王未尝画卦周易之卦皆系开先天大圆而得之先天所配则未发之中也岂有未发之中而可执为有象者乎今观揲蓍求卦分二挂一揲四归竒之后所得止防数几茎或多或寡而已圣人因防数多寡推究隂阳老少之理而画为单重交拆之形夫隂阳老少岂有实形可据乎乃今目此卦象皆若形体一定而不移者则未知易卦为先天故也先天者气机将萌未萌之际也凡吉凶之有定必在事体既成之后而占时求卦特欲探未萌之朕兆故称为前知云耳详具卷首之一凡书皆有文字义理可求而周易则纯以象告故凡言觧识字义便易明了而周易则否谓寥寥数语遂可竟乎故【煦】之函书不惮繁言逐卦逐爻逐句逐字而释之即干之一卦约得一百五十余页近六万余字乃始觧完然第约其端绪而止非能尽一干之蕴也诚惧太繁则观阅为难故节其最闗者从而约之名曰函书约注后之观者或亦有以谅予之苦心也三十六宫即八卦也上经三十卦覆为十八下经三十四卦其覆亦止十八十八者二九也上经二九乾坤交而发水火之用也下经二九坎离交而发既未之用也上二九下二九此四九之深防也九阳之称也而二之而四之又隂阳互用之防几也九之为数一与八合归八于一则九而一矣黄白者秘之故五百七十六数即含有六十四卦三百八十四爻之防也其隂阳连断共三十六画是又一四九也其干一至坤八共三十六数是又一四九也故曰三十六宫都是春也
　　易中冒道
　　有圣圣传心之道
　　有天人合一之道
　　有防赞位育之道
　　有迁流不息之道
　　有大中至正之道
　　有致知格物之道
　　有尽性至命之道
　　有行藏进退之道
　　有闲邪存诚之道
　　有省身寡过之道
　　有趋吉避凶之道
　　有三纲五常之道
　　有上下交际之道
　　有礼陶乐淑之道
　　有移风易俗之道
　　有然不防之道
　　有旁通肆应之道
　　有穷变通乆之道
　　但于逐卦逐爻详细体认则知周易非诸经之比矣周易圣道之大本春秋圣道之大用余经圣道之散见者也
　　向来释卦承讹沿误不深求其义者甚多今将乾卦二十七防指而出之以为诸卦之例
　　周易卦爻尽出先天今观揲蓍求卦分二挂一揲四归竒所得止蓍数防茎圣人观多少之象定为太阳太隂少阳少隂之四象又以四象原不可画乃设为重交单拆之象以拟议之今执卦爻为有形有体不可移易则未知迁转变易之妙即卦而存此一悮也不知周易卦爻皆是开伏羲先天大圆而有之皆是发明先天图中之蕴此二悮也
　　不知乾坤特首周易此后诸卦皆乾坤二用所成故皆各具乾坤二体所以乾坤二卦特添用九用六两节明六十四卦之所由成也今但执用九以下之词认为六爻俱动说作占卜此三悮也
　　元亨利贞本是疏明干之四徳故特标干字于上今执为言人事矣就令天人合一之防原具卦爻干徳统天自应包有人事亦是疏明未发之中已发之和非仅言出入进退利与不利徒备占卜之用也此四悮也
　　干徳流行不息有何位可指所歴之位皆坤有也所由曰六位时成不知乾元既亨以后俱向交坤上理防此五悮也
　　诸卦之体皆由乾元既亨而成不知诸卦中所有之四徳或得其一或得其二或得其三悉由干之四徳得来此六悮也
　　不知周易既首乾坤而干尤在坤前故坤之用六止于利永贞便是地道无成之义干之用九则有羣龙之见是大明终始干始美利天下之义也此七悮也不知八字立爻之说不知初之言时出于干上之言位出于坤不知九六上下之机不知上不言末初不言下与中列四数而不及上下之义则不知周公设立名目各有深意存焉此八悮也
　　不知用九之说正说干之大用正是乾元之亨乃以不用其刚解之致令圣人言理最精最宻防徒向占卜中防过此九悮也
　　不知无首之说正是说乾元巳到亨防非如元徳静涵之时此正阳九之大用流行所以系于用九之下今乃说向干爻化坤之后作不用其刚说俾用九二字竟成赘文且与周公大悖此十悮也
　　不知干用用于坤故彖有六位时成之说位也者坤之有也此十一悮也
　　不知彖辞止賛干之四徳而四徳之本却从元起葢元者干之静也亨者干之动也利贞皆亨中之作用俱在交坤防说故独以大哉賛干之元葢元固干之独有者也此十二悮也
　　不知乾坤为生天生地之物天地乃乾坤之象非即乾坤之真也所以谓为资始而又有统天御天之说有统之者有御之者干岂即天之形哉此十三悮也不知大明终始段因上两节分解元亨此则合释亨之必由于元以见元徳之大以明干九之用所自出故上特以大明二字提之大者阳之体明者阳之色何甞粘着圣人一字此十四悮也
　　大明终始大明谓干阳也悬象着明莫大于日月是也代终本为坤徳乃终之者大明始之者大明此正干始美利天下阳有为而隂无为地道无成代终之义不知此为直赘干徳此十五悮也
　　不知六位时成即乾元既用而生成六子此十六悮也
　　不知时乘六龙是专发元中之蕴含是专賛元徳之大为其些些赋畀而全理悉存也此十七悮也不知乾道节本说利贞乃复提乾道于上总以明干元之大用而归美于干故谓自亨以下皆交坤之事此十八悮也
　　不知首出莭是因上文分释元亨利贞故于此合释之明利贞之实由于元以见元之大也首出庶物即元字也万国即全坤之象就人所易见者而言与天下文明同义正谓干之利贞必由交坤后见得者也此十九悮也
　　不知天行健是以天人两象发明干徳因不知曰字上特标象字之防所以竟将象字只作上下两象解了因不知统天御天本有乾元在未始有天之前故天遂为乾元所统御此二十悮也
　　不知天下文明是本阳气说来见地上之生物如此顾以为治化说在人上此二十一悮也
　　不知文言中乾元用九特标乾元二字于用九之上便可识亨之必由元出不可离了干徳说向化坤之后此二十二悮也
　　不知天下治也非说治道天下二字即所见之羣龙资始之万物也治字即吉字此二十三悮也
　　不知天则二字谓天是乾元所生天之健行不息即是法干之不息故谓干之元为天所则此二十四悮也
　　不知乾卦止言干徳并无一语粘着圣人故将云行雨施天下平也说在时乘六龙以御天之下是谓干彖中第三节御天之说即第二节云行雨施之所自起也葢御天乃乾元之初亨流形则乾元之既亨也如不解此将并以云行雨施为圣人矣此二十五悮也
　　不知天地合徳节正是文王作易本义正是天人合一不分道理此二十六悮也
　　不知用六节特标利贞二字正为用九节耑说元亨也葢资始者重在元之亨成能者重在利之贞也此二十七悮也
　　乾卦为周易诸卦生生之大原此卦不得其解此后诸卦安可问乎此悮不知改定安得复有周易乎此后诸卦诸爻之悮皆详辨于各卦各爻之中
　　【干下干上】
　　此伏羲之易之象出于竒而数衍为一故之干健也阳之性也六者卦之重健之至也时有初中末之三候位有上中下之三等故画卦止于三爻时出于干之流行不息位出于坤之一定不移凡皆隂阳相相得之妙也卦爻生于乾坤故时位二义爻爻有之其初以征时言初而不及中末上以定位言上而不言下中上古之文简而该故举端以例其余也至二三四五时与位兼有之矣故以数纪之
　　乾【句】元【句】亨【句】利【句】贞【句】
　　此文王之易干三画卦名六画卦仍其名耳元亨利贞干之四德原不可连释天下万事万物悉由此四德而赋全体大用总在其中元者干之静也蕴也体也亨者元之动也用也元静亨动对举者也利贞皆亨中事也利如利刃自我之及物而言非如利益自人之加我言也盖干亨既交于坤九用而无阻者也其健义即由此出贞成也定也正也即一元既亨赋畀已定各正其性而各成其体也洛诰曰我二人共贞便是成定之义然利贞二字虽说在干中犹是资始不是资生故止说赋性一邉若下经之咸在发用一邉便说见情矣此四徳者唯元字干所独有自亨以下皆由交坤而见因乾道健行不息非得坤静正之位则必无驻足托迹之地遂无由昭赋畀之能而利贞之用亦莫由以见故干之四徳由亨后说出利贞便是全向交坤时说出道理孔子彖辞以大赞乾元不以大赞亨利贞谓自亨以下皆元徳所蕴含胥由交坤而见故也干首物故重元亨坤成物故重利贞至坤之元亨亦是因干而得坤之利贞亦是因干之元亨而成能故卦辞中特添牝马二字今以中庸比例释之元天也亨命也利则命之周遍而无阻贞则性之成而天之定也其在人则性元也情亨也利则情之旁通而四逹贞则情之正性之定而道之归也元未发之中也亨其发也利则发而皆中贞则所中之莭喜怒哀乐是也元者一贯之一即无穷尽无方体虚灵不昧肆应不穷者也未亨以前乌乎覩乌乎闻也可言者将亨之元也故彖传以为万物所资而中庸以为自诚明也不亨则其元不出故周易自乾坤而外诸卦可言者亨利贞而已六爻之位皆坤有也干阳进退其中乃始有爻位可指故既亨以后乃始有六位时成之说然非元不亨非元不利非元不贞故坤徳无成代终亦谓其资始于元耳以元配春以贞配冬非也元为太极在未复以前冬十月之象也亨则春而利则夏也贞为成定则万物阜成之象也是坤徳之成能而乾元之体统呈露者也干为卦始元又首干故曰大明终始又曰首出庻物归其利贞于乾元云耳干之四徳须对鍼彖辞解之既非粘着人事亦非直言占卜但当以四字平分作句不可说作戒辞又湏知干不是天坤不是地然后始得正义
　　初九潜龙【句】勿用
　　此下至用九七莭周公之易也初爻之始也九阳之称也六隂之称也伏羲画卦取则图书九阳六隂皆始于河图之生数其竒者一三五之三数合而成九故阳称九二四之两数合而成六故隂称六三竒故曰参天两偶故曰两地阳德变化莫测龙阳物能变化故象九龙鳞九九八十一其乗数也初爻在下潜必在于地下初象也勿用者阳德初萌如生机之方动未盛而未可遽用也潜龙是本物象而发干初之德勿用是就人事而发干初之德其必兼天人两象者周易为天人合一之书也然二者皆象而干初本德仍在其外乾坤隂阳也天下万事万物无出乾坤二用故凡爻皆兼时位○拟爻之法止有八字初上九六二三四五是已其文法约十二様而三百八十四爻胥同此称特因卦而异其理耳然就此上下六爻观之亦各有参差不齐之义却总不离时位二者初言时上言位也如一之言初六之言上为卦爻初生将有成爻之义尚无爻之可见此际时重于位故于将成之爻命名为初谓其时巳至将可成爻也若爻之既成则当先言九而不当先言初矣上之一爻独论位者以爻至六位无复可加故以上之一字截之若此一爻尚有在其上者则此爻不得谓为上矣欲定一卦之终故位重于时遂称为上其以九六字在上字下者隂阳之运周流不息原无停机卦爻合徳于天亦是如此故九六到了极防隂阳皆不能自主必将复反也言初则宜言中末言上则宜言下中而今不言此上古之简文欲人之引端而竟其委也然初虽言时而位在其中故象曰阳在下上虽言位而时在其中故象曰盈不可久其中四爻不言时位言二三四五者以天地间万事万物莫不各有时位而时位二者莫不各有数存焉故上爻象天初爻象地而中四爻纪之以数则时之与位均在其中又欲使人知时位二者原无终穷故前不以数始后不以数终也其中四爻九六字乃复在上不与初上相同明天地所生可以数纪者莫非隂阳之运是隂阳之流衍为重故九六字必在上且事物之形见必先有隂阳可徴乃始有可纪之数若无隂阳之形见曷凭而纪以数乎此圣人定爻之法也河图天一生水故周易卦爻皆由水中发用而始今初九一爻正乾元之方亨故象以潜龙潜字从水龙水中之动物也外卦之初渊亦水也坤初之霜氷水气之凝定也屯蒙居杂卦之首六卦皆不离水而坎离既未居上下二经之终凡皆明坎用之大也坎者含胎之坤干阳之用于坤中者也
　　九二见龙在田利见大人
　　九二谓阳居二也二为中正之爻故六十四卦唯此爻吉多凶少而尧舜执中孔子时中皆出于此爻有三极初二为地初在地下故潜二在地上故见田地上可见者也若三居人位便称君子矣见龙而在田是阳气初出地面发生万物之候故文言遂说天下文明此即物理为之象也大人大徳之人也阳大隂小干阳物故称大三画之卦二为人位故称大人干健故称利是无阻之利非利益之利见谓阳明而隂暗又因此爻变离也利见大人即谓九二之大人昭明着见于天下而无所阻也非作占说亦非见九五之大人而有所利益也盖在本爻只言爻徳孔子文言曰龙徳而正中矣又曰徳博而化又曰君徳此皆大人之利见者也此即人事为之象也在田位也见龙时也卦徳尚在其外况于占乎
　　九三君子终日干干夕惕若【句】厉【句】无咎【说文厉作夤淮南班固张衡皆引作厉】
　　潜在地下田出地而未离乎地人则履地而离乎地矣三四为人位干徳而居人位故称君子变离日象居下卦之末末终也终日象三与上干相接故言干干坎之坎坎亦三与上坎接也夕夜也日之终矣所以言夕干徳健行不息亦大明终始之义惕忧也离伏坎忧象厉危也三居多凶之地过刚不中故危然亦是自家刻厉砥行砺徳之意观文言进徳修业可知此时位中自具之德非外有危之者也所以曰无咎无咎亦有自求免过之义日夕皆言时惕与厉因位而有也
　　九四或跃在渊【渊古文作囦】无咎
　　或者干变为巽进退不果之象四人位又多惧人之可惊疑者故或之三言君子人位也四位人上无所縁而已远乎地在人上故象跃然犹未离乎人故象在渊总在两干相接于初变易时看出耳前此之潜见本未与人相离今易而为跃已倐然改观此即不家食而超然逺去之日故孔子小象添出进字以释跃字言易三而为四也又于文言说上下无常进退无恒上字进字便是跃字然虽跃而仍居外卦之下故又说出下字退字既进而仍有退义故谓之非离羣便见得位居上卦之下仍与下三接也三人之在下者也据理而论即得时得位而霖雨之施犹能下沛之象既进而非离羣所以谓为无咎渊字与潜字相同潜象不可见之水渊象可见之水潜在水中跃在水外内外卦之分也干徳健行潜渊皆流动之水坤徳镇静氷霜皆凝定之水刚柔动静之别也其道济之意在非为邪三字中其若近若逺在非离羣三字中臣比曰三下卦之天故言日四上卦之地故曰渊
　　九五飞龙在天【飞史记作蜚】利见大人
　　五天位离人位即天位故曰飞虞翻以变离为飞鸟小过大象坎亦曰飞鸟遗音坎固离之伏也六画之卦五为天三画之卦五为人所以曰天又曰人利见大人亦谓利见之大人非利于见大人也大人而居天位有何隠蔽安得不利见乎九五之外谅无有人大于九五若说见九五之大人尽有占得此爻不必见九五之大人者矣若云见九二之大人亦非九二之利见亦是出于地面当天下文明之爻也干之六爻凡言在者皆位潜见飞跃皆时也
　　上九亢龙有悔【说文作忼本户唐切颈也今去声】
　　上者极髙之称为此上无复可加故遂以此爻定之为上所以明卦止六爻也先天卦图与造化同运故能合徳于天六位迁转至上而无可复加则将返可知亢即无可复加之象将返之防也健行之徳原无停机极于此而复于彼者势也非上莫明此卦之终非上莫明将返之义龙之为物变化莫测故能因时易位由潜而见而跃而飞至秋分又蛰而潜渊与干相似故取为健行不息之象亢者极髙而非其可安者也悔者知其极至而不安故为转机常人过多而功少故为吉徴若圣人而有悔则有过可知故以一亢字寓过髙之义要亦时位之适然故以一悔字明非其本心也如管蔡之诛岂遂终身为忍人乎哉若常人愚蒙遂过安有悔之可言此与三之干惕相似三之进徳修业在其后此之迁转变易亦在其后矣其悔也即三之干干惕若也悔与干惕虽皆心中之事在内卦则说在事前进徳修业皆有冀乎其后也在外卦则全说在事后矣悔字即在亢中非以亢为象悔为占也
　　用九见羣龙无首吉
　　九之用即亨也此节全发亨字之妙盖亨字上由元来下及利贞皆其用也元而不用何由有六十四卦三百八十四爻向说作干化而坤不用其刚竟是九之不用不知此节特标阳九之大用为此后诸卦所由各成其体者皆由元之一亨而来乾坤为诸卦之大父母乾坤不交何能肇生六子故周公于乾坤两卦中特出用九用六两节九何用用于坤六何用用于干此即乾坤相依隂阳两不相离之义故干之四徳自亨以下全由交坤而见而干之卦辞爻辞无有一字不是说与坤相交之防盖乾坤二者互为体用以坤为体而干用其九来一交之乃生三男以干为体而坤用其六来一交之乃生三女故有乾坤二用乃干徳健运而坤体静镇无为故用九有羣龙之见而用六条下无之此又动静隂阳之别也可知三百八十四爻虽为主于卦中者隂阳不同莫非九阳之大用为之布故此节遂有见羣龙之说匪特六爻之全动者龙也即一爻之各动亦龙也匪特乾卦之六爻龙也六十四卦之阳爻亦龙也匪特六十四卦之阳爻龙也即三百八十四爻中之隂爻非得此九阳之大用皆无能自成其体所以用九之下特着羣龙之见全归其功于乾元之亨耳既曰见羣龙而又以为无首者首始也始即元也元亨利贞四字原是四义彼此絶不相干元静而亨动动虽由静而出亨虽由元而出既到动时便非静时既到亨时便非元时所以谓为无首只是说元之巳亨非复在元之时此正是羣龙所由见而阳九之大用所由行故此五字遂说在用九之下皆用邉事亨邉事也无首而乃曰吉者元徳遍布各正性命正万物各得所资之始故吉万物由亨而得所资安复知有元乎总言干九既用非静干比也故曰无首吉也此节既说大用又曰见羣龙似不必照顾元字而仍说无首者因大用之亨必由元出所以文言直曰乾元用九乾道主施坤徳主受乾道美利天下坤徳无成代终故用九一节全说元之亨用六一节止说利永贞而已然利贞之所能乾元一亨悉已备具为资生之所生皆资始之所始若使无始安得有终至于四徳之在乾坤原无二理自其资始统天而论则以为出于健运之能自其资生成终而论则以为出于顺承之徳而已元亨资始者气之始也利贞资生者形之成也此节单只说得亨字而亨所由来并未道着仅以无首两字略回顾而已然圣道之极精极防圣学之所从出槩可想矣
　　彖曰大哉乾元万物资始乃统天
　　此下彖象传皆孔子之易此传乃孔子分疏干之四徳以发乾卦之能故谓为彖彖者材也大哉赞词也乾元者干之元也独以大赞乾元不以大赞亨利贞者元干之蕴也是干所独有者也至亨利贞则皆由交坤而见故止赞元以大乃元曰乾元不曰干亨干利干贞则干之独有此元也审矣元在蕴含之地其出无穷而天地间万事万物罔不资其陶铸讵不大乎孔子释干徳知一元之蕴不可思议不可言说又縁注释周易必将指其真际以示人而卒莫可如何不得已乃将亨而利贞之后所生之万物回想其能生之所由来以为取资于此地缘以托始者耳资赖也此虽不必言元而元之真际已跃跃欲出下又曰统天者天亦物也统包括也人知万物俱生于天而不知天亦乾元所生特居万物之先耳故又说出统天统天而天所生之万物何勿统乎知天为乾元所统则谓干即天者非也资始句是仰而遡之于前以见其大也统天句是俯而察之于后以见其大也此说统天下说御天统字本万物资始来是说体中之广大御字本时乗六龙来是说用时之广大
　　云行雨施品物流形
　　此节释元之亨全说交坤之事葢云雨必隂阳和防而始有也元静而亨动静则干所独有动则必与坤交比之于图元为太极亨属两仪利贞则六子既具而六十四卦之既成矣隂阳既肇相依互用原无立之势故言云雨云雨者隂阳之气交也云雨虽出于天地其鼓舞动荡皆健运之能故以为元之亨而说出施行两字天一生水万物未生先有云雨是万物之所资已先呈露时也故下遂以品物流形说物之始物始而未有质故以为形是形则着之形非形体之形形而未能坚定止有动机故以为流此节本上天字来云雨即一元之亨施行言可资之故流形言始也品物即万物元之资始犹虚此正资始时事万物说在元中犹是未尝有形统举之而遡其蕴品物说在亨中便是已呈其象分举之而别其类只如一种种排列出来云耳流者水之动体本施行来既有云雨水气巳通故也形即流之可见流即形之大通者也当知此是亨时不可竟言品物特言始此品物者耳谓有以动荡其机缄而防露其端倪也
　　大明终始六位时成时乗六龙以御天【杨升庵疑干彖错简将此节移入乃利贞之后此皆误信大明首出二节为言圣人故也若知止是干徳则误者皆非矣】
　　元静而亨动干之大用流行止有一亨利贞皆亨中之事故既释元亨二徳特加此节明亨之实出于元以见元之大也自来误作圣人之元亨谨案卦辞全疏干徳忽夹入圣人已属不伦况节内并无一字粘着圣人不过因末节有首出万国等字以为非圣人莫克有之故将此节并说作圣人耳观此节独提大明大者阳之象明者阳之色此一元之用由亨而形见者天体尚为所统故大阳徳至于流形故明解此则大明即指干也大明何始干徳之资于一元初也大明何终干徳之周于利贞后也终而始始而终健行不息之防也美利本为干始代终实为坤徳今总归于大明可知无成代终之体本属六虚必待干阳既至始克有成故下遂曰六位时成若非交坤健行不息何位可言然自坤体而论固为六位自乾坤之交论则为六子位即上中下时即初中末此与上节对看则云雨为坎而大明为离如与坤卦对看则大明为日而东南西北则为月六位则震兑干巽艮坤之六象也下又曰时乗六龙以御天者因外靣之动用必本于内焉之蕴含其遍及六位者既如此广大知其中必先含有至广极大之理乗而用之始无所歉是又将既亨之用逆推向元中以见元徳之大耳龙阳物天纯阳之体广大之象乗者据而有之御者斡旋转运之能也干徳健行谓乗此六种变化之理以行其阳徳也不曰行阳徳而曰御天者天能生物实干阳之鼓荡使然也御不是行车转动方是行御则操之使行者御与统不同统言静体之包含御言动用之畅遂观后文言移时乗句于云行雨施之前便知此节非言圣人又以天下平说入云行雨施中可知时乗句是由亨遡元之事总见元之大耳释圣人之经必前后照护不至此是彼非始为得解
　　乾道变化各正性命保合太和乃利贞
　　此释干之利贞复从乾道说起人以利贞之能归于坤徳之资生而不知皆托始于干故特标为干之道以见一元之用不可限量而因以明大元之故六经言道皆在用邉利贞故用邉事也变言前后之异化言有无之异此干之利也各正而保合者干之贞也一物一命则一物一性利之者分而给之而不见其劳承之者仰而资之而无所与歉正也者其体既成其性既定遂端然正位于此也自其分给而论则为各正之性命自其命赋而论实出于元善之蕴含故以为太和太和即性命也即善也所以文言释无字便以为善长即谓保合之太和耳子思发皆中节孟子之性善皆本于此若使非和必有阻塞何能遍给万物然此是说命赋不是说秉受【煦】故曰干彖言天命之谓性文言言率性之谓道也太和者乾元之生气性命之根蒂自干而赋无可分别故浑而言之为太和至秉受于人则有四徳之可騐矣保言其固谓范之而无过合言其聚谓凝之而不散如不知干彖専言赋畀之事则不解周易为圣人传道之书
　　首出庶物万国咸寜
　　此释利贞之由于元以见元之大乃上文之总结也复提首出与复提大明复提乾道相似止是复提乾元耳以利贞由亨而出而亨出于元道理相因原无分限节度故也元资万物以始则元居万物之最初故以为首出不言万物品物而言庶者既生之时见其众而已矣万国即万物不言万物而言万国谓庶物露形尽乎地靣所有之境是兼地之一物而言天能生物干已统御之则天不大于乾元地实资生干以首出者临之则地不大于乾元縁资生之所生皆资始之所始故也万国即六位时成之遍咸宁即各性命太和之保合也
　　资始者未尝有始者也其候则果粒未布生生之理全具而无歉也是干之蕴也故以为元元无可形见无可言说者也由其显遡其隠由其后遡其先托万物仰赖之名以为所资在于此耳资而有其始矣则干之动矣其候则晨户方辟可以出而有为时也故以为亨亨通而已矣始而能通必有所着有所着无所挠斯健之至矣是利刄之辟易而莫予云阻也焉所徃而不利利而有所成斯各正其位矣所以为贞若匠氏焉斧凿刀钻具而梁柱枓栱方圆长短之各一其质也元静而亨动元无而亨有是未交之干也元亨干而利贞坤元亨神而利贞形也是已交之干也亨言其施利言其受也一施一受斯交矣利言其健贞言其成也元者神始贞者形始也资始统天者元也天尚为其所统况庶物万国已乎施行者将亨之动机云雨者既亨之形象也得云雨之资而扬诩呈露不一其类故以为品物流形大明终始言元之不穷于亨也六位时成言亨之遍给而利也时乗六龙以御天言乾元广大精微虽在初亨虽极微细而乾元之精已全备无歉也变化而各正保合利之贞也首出庶物言亨而利贞者胥由元出以见元之大也乾元资庶物以始自应居庻物之先安得不谓为首出万国者庻物流形之地咸宁者太和保合之定也非元不利非元不贞故以为首出庶物万国咸宁也首出者元之始也咸宁者贞之成也言贞而直遡于元则元中之亨而利者皆可想矣大生之天既统于元广生之地不首于元则后此之为亨为利为贞何非一元之大用流衍故直遡元于干而独以大哉赞之也
　　象曰天行健君子以自强不息
　　上靣特标象字便知所言皆是乾象非干徳也若以君子句说作法天与干徳何干须知上句即天道以为象下句即人事以为而干徳总在象外其必合天人为者为周易为天人合一之道也此后诸卦大或言物理或言人事莫不皆然物理即天道之散见者也天居万物之最初而为干所统御人得一元之长善而性命为干所各正是天人皆具干健之徳而干徳之真仍在其外所以为天行者天包地外一日一周昼夜转运无有间断今上干下干相连亦无间断故天行行在动荡转运处见健在无屈挠上见行其亨健其利若与坤象对防健字便是干字葢干原取健义也坤字对干看只是顺字坤徳之顺故直名坤自强者不自委靡之意不息者无时不然之理即谓鼓舞振作此无时不然之机欲与于穆之不已同其健运耳然止是法干不是法天自强与行字对不息与健字对行而健者在天自然之干自强不息者在人勉然之干若说作自强之不息毕竟自强二字虚而所须吾之自强者何事也
　　潜龙勿用阳在下也
　　此下释周公爻辞与诸卦小同不着象曰字蒙上文也阳谓九下谓初阳而在下即初九之义阳言徳在下言位初本言时而下字忽及其位以时位二者爻爻有之亦如上本言位而不可乆则补言时也干初说阳坤初说隂须留意
　　见龙在田德施普也
　　徳字本上阳德来阳在下如一阳之复徳施普如二阳临三阳泰也是品物流形天下文明之候故为施普徳施普则何地不见何物不见故不必更释利见又可知周公爻辞不是九二见他人矣本上阳德来又可知不是说人不择地故曰普此后小象有爻辞止释其半者以未释之义即在所释之中
　　终日干干反复道也【陆德明复亦作覆】
　　反复即徃来谓相循不絶也此从上下卦相接处说干干即日夕相循之防反言其转机复言其归于故也与来复同义三与上同居亢位亢穷则必返此爻又与上接故言反复此皆直言阳徳故不提君子道字不轻隂阳之道来徃互根者也不可说作进修
　　或跃在渊进无咎也
　　旧说谓可以进而不必于进全是喜他谨慎的意思全说作退字了不知文言虽说进退无恒进字是说离下卦而进于上卦退字是说虽进于上卦而仍居上卦之下是进得极有道理不卤莽的所以谓为无咎是文言退字全在进字中葢跃则可飞是进也却仍在渊则是退也
　　飞龙在天大人造也【刘向歆作聚也】
　　造言作而在上大人释龙造释飞虽未释利见造字中便含有利见之义是以利见句释飞龙句又是以下释上以人事易见天道难知也因以见爻辞取虽有上下两义无非天人合一之理利见大人尚且是况飞龙乎此处大人即本爻言可知非利见九二之大人
　　亢龙有悔盈不可乆也
　　上本言位久暂则言时是又于位中补说时字见爻爻兼具时位也位则本爻之所定时则合上下之爻相比而见也盈者阳之充畅而极盛据上位言即亢字之义健行不息安有穷时不可乆谓将返也不可乆便是致悔之由
　　用九【句】天德不可为首也
　　天德即乾道也不可为首是乾元巳亨万物已得所资各正性命皆能自有其始与最初之元夐不相属故耳前言无首是说羣龙既见亨之大用已行与静元絶不相属此虽有天与物不得不分之说然乾元既亨到了利贞则元事已终而最尊最贵之元已敻乎莫接故曰不可为首无首言物之已殊于元不可为首见元之絶殊于物凡利贞皆亨字之能而元字已杳不可知此即亨与元不能复通之故也此理极细
　　文言曰元者善之长也亨者嘉之防也利者义之和也贞者事之干也【左传穆姜称元者体之长也】
　　君子体仁足以长人【京荀董遇俱作体信】嘉防足以合礼利物足以和义【京荀陆绩俱作利之】贞固足以干事
　　君子行此四徳者故曰乾元亨利贞
　　文言者推卦辞爻辞彖传未尽之义故复文其言也若与彖字对防则彖字当有质实之义又有隐深之义此下分六段忽言天德忽言人道皆所以明天人合一之防启性道之原而因以传圣道之真也欲学周易先明段落此三节为一段本干彖来彖发干徳之在天者言赋畀之事是天命之谓性故由一元之亨说到各正性命而止此发干徳之在人者言继善成性秉受之事是率性之谓道故由长善之理说出四端言性中之包括至行此四徳而止首节犹是専明干徳特借各正性命保合太和之在人者以明之二节方说人性故加君子以别之三节说到行字方是情之已发因要由人身上说出干之元亨利贞故上加君子而下又说干以见天人之合也元亨利贞本为干德而善长体仁却说到在人上是要明干德之究竟善长体仁本在人之事却从元亨利贞说起而要归于干是要明成性之由来何云元为善长是所性未发大美蕴含万善从出之地也葢人之性命于天本太和所保合不二不杂纯粹以精所以曰善善美辞也如云好物事耳因属一元静涵未有征騐故特善之与大哉之大同长即震为长男之长与资始之始同是最初之义言此善得诸最初向后无穷之美善皆从元始故以此为美善所聚最先之地縁在秉赋之始正太和所保合若非太和安有此善子思率性之和孟子之性善皆由此出说善又说长便兼四端在内孟子之四端便由此出一圣二贤一脉相传何等亲切言性者不从此处防求夹入理字与兼言气质皆非文言之防何云嘉防是所性已发一元之善时出而不穷者也亨通也防聚也为由不匮之元而出亨而不匮其亨必多故必有所聚元为善长则所亨而聚者莫非此善故曰嘉之防嘉即善也賛辞也诗曰嘉乐君子天下之可嘉者莫若善故遂谓善为嘉后靣之美利与坤中之美字皆此嘉之善之者也防字原兼聚防交防二义元为干体亨为干用干徳既通必交于坤因未全交故但以为防人性既发于事亦必有所防也因乾元初亨时乗六龙以御之则全理悉赋矣故人所具之善亦无所不全上文长善便是防聚之原又因元统万善四徳悉为所包故曰长亨后之利贞由亨而出是亨该三徳故曰聚亦即前无首之义何云义和礼记曰义者仁之节艺之分也朱子心之制事之宜即本此语来义字说在利邉是心之方与事接调停尽善时也以其本善嘉之理原无违忤无搀越无屈挠故曰和须知此释利字不可说在事上谓事已和了何云事干贞成也正也定也干者植立于此有定主之谓凡事之成必须心中先有定主此只发明干之四德不可说作事体有成之时葢此是人性中资始之事止是发乾元赋畀之能下文君子方说到人上
　　上节释干之四徳即人之具于性中者以明之因要说生人之性本于干徳故上节言人心之未发有此四候体仁节本上节来言未发之所含有此四徳然皆自一元既亨而来虽属悬揣发后始有可征然观足以二字与中庸容执敬别相似孟子四端即本于此下文补说行字方是发之见于事者仁即元中之善不曰善而曰仁可知孟子之性善与孔子之仁同防体对用说体仁者与仁为体即是与乾元合德不在事上说周易所传之道止有一元孔孟所传之道止有一仁若能体之则尊爵在我而足以长人矣上曰善长此曰长人人固具此善长者也唯能体此善长故凡克具此善长者皆为所长耳合礼者长善之仁体于身者随时发露不疾不徐有尊卑有条理也礼字必须回顾亨字葢圣人言性中之徳止是干徳观其品物流形灿然陈列岂不是亨中之礼和义者但知利字是无搀越无违忤无屈挠则和字自在其中义只是条理得宜无侮无拂耳礼是心中之条理有序而不紊义是心中之裁制能使各就条理各得分愿者也贞固句添一固字见得植立于此坚固而不可动摇所由谓贞有定义也此处虽有事字然止说足以干耳体仁三句唯仁字在静涵时即性而存即体而具其言长也与大哉同义故先说仁字以长人说仁中之效礼义皆仁中所发皆在亨时故先以嘉防利物说在用边然后说归礼义归入性中也贞固句独不言智以人之智愚必在作事时方始见得此说性中故止说足以干事也人之作事安有见得不明竟可漫然妄作
　　三节方说行字可知上文全是未发之体故但言足以云耳上节提君子为言人性所以别于干徳也此节复提君子因上节是说性之蕴而难知此节是性发为情有行之可见故又特提君子因见凝道之待其人也又因欲发天人合一之理下又欲提干字故上提君子以见各正之在人故行此四徳下又补说乾元亨利贞见人徳即天德也又以见非健行不息者不能也行便是已发时而进修之事位育之能皆在其中故下曰乾元亨利贞方见尽人合天之学既说体又说行是要人知赋畀之始全属天工而尽性之能总归人事一贯之道性学之真皆在于此而论语不言子贡所由有性与天道不可得闻之说文言共分六段皆本彖两传而申释之善长三节为一段是因彖传止说天徳故又本干彖来推说人之所由以成性以觧卦辞为第一段龙徳而隐六节是就人性中之作用以觧爻辞为第二段因诸卦之徳俱兼天德人道前之彖象既皆以天徳言之故此又就人道以明之见天人之致一也用九干徳也故下释用九皆补乾元于上此两段直言人事故独不释用九成徳为言叚不及用九亦是此防下也七节是即人道以释爻辞而却兼天徳以释人道见人之赋畀本于天而又能以人合天也为第三段阳气潜藏七节是专就天徳以释爻辞爲第四段始而亨至天下平又是专就天徳以发明文王卦辞又是重申彖传亦言赋畀之事爲第五段成徳为行六节又是专就人道以发明爻辞为第六段又因首段以人道申彖故五段申彖则全言天徳因次段释未足尽人事之蕴故六段释小又复重明人道释天徳则专言天徳释人道或即天徳以释之人之性赋于天又欲其合天也首段释彖是分释四徳以言其各具之能五节释彖是合释四德以言其相因之妙
　　初九曰潜龙勿用何谓也子曰龙徳而隐者也不易乎世不成乎名【释文无乎字】遯世无闷不见是而无闷乐则行之忧则违之乎其不可防潜龙也
　　此下六节为第二段是即人道以解爻辞所觧皆爻之下截勿用利见之义此节则专解勿用者也徳而言龙谓神明不测龙徳而言隐谓潜而在下不易乎世不为世所移而变其守不成乎名不欲耀于世而求成其名遯世无闷终身不见用而居之安不见是而无闷人共非之而仍置诸度外乐则行之向作学诲之不厌倦不作用世说然孔顔亦有用行之说原非已用之言潜亦未用时说作逆计之言固皆隐居之事也忧则违之艰险可忧者违背而去之也乎不防承上六句守之定而不摇也不易二句自立中有坚定之徳也遯世二句与人交有坚定之徳也乐行二句致行时有坚定之徳也龙徳在乎句中见出潜龙也见人道与天徳同也葢干以刚健为徳今坚如此故以为潜之龙
　　九二曰见龙在田利见大人何谓也子曰龙徳而正中者也庸言之信庸行之谨闲邪【郑有此字】存其诚善世而不伐徳博而化易曰见龙在田利见大人君徳也【吴氏纂言以末十三字重出去之非也】
　　此释利见大人初说潜犹是不见之事此曰龙徳又曰正中非见而曷由知乎龙徳正中离潜而未跃位在上下之中时在初末之际论徳则不偏僻不竒邪也庸言四句本中正之龙徳来皆自旁人见得以明利见之义庸言庸行则与索隐行怪异矣言行可见者也信则见其在中之诚笃谨则见其在中之敬畏邪由外入诚自中存闲之存之即谨信之本俱从言行见得据所见而论则见其诚之存而知其邪之闲据用功而论则必邪之闲始见诚之存闲者防之于外存者守之于中也既为利见之大人又属龙徳正中必非临时用功可知故自旁人见出推求为当善世即信谨之被于天下自言行之周流处说不伐则中徳之自然所以居此信谨也徳博而化即信谨之洽于人心风移俗易自天下之被徳者说末言君徳见大人之为九二非君位也
　　九三曰君子终日干干夕惕若厉无咎何谓也子曰君子进徳修业忠信所以进徳也修辞立其诚所以居业也知至至之可与几也知终终之可与存义也是故居上位而不骄在下位而不忧故干干因其时而惕虽危无咎矣
　　此节专释无咎即在干干惕厉之中三四人位也故一言君子一言跃而皆不言龙徳裕于中是行之得于心者业见于外是行之见于事者在中者日新不已故曰进在外者裁制尽善故曰修进言益修言损也进修三与四同三在内重进徳四在外重修业忠信有人已之分在中之实徳辞诚有文行之分在外之实行信又以忠为本辞又以诚为本修辞而亦言立诚者业本于徳也几者心之初动是徳之托始而方萌也义者事之条理是业之成终而有体也知其始至因其至而我至之此谓至之至者徳之实于内而能至之者徳之所以进也然却从将萌未萌时分辨出来故曰可与几知其有终而即以成终之道终之此谓终之终者业之成于外而能成终者业之所以居也然皆已成后各得其条理故曰可与存义言终始又言几此爻居下卦之末又与上干接也几是义之开端义是几之究竟由几说出义为从长善之一元出也几无形而但可意防存则有定位可据矣要其妙在未始未终时全重两知字变兑有口象故言辞艮爻有止故言居变互巽入故言进变互离明故言知大明终始万物又知大始故始终皆言知三画卦三在上故曰居上位六画卦三在下卦故曰居下位与九四之进退同义不骄不忧则因进修而言无咎之义也忠信二句进修之事知至四句是进修功夫不骄不忧非说效騐皆有功夫在即所以无咎者也
　　九四曰或跃在渊无咎何谓也子曰上下无常非为邪也进退无恒非离羣也君子进徳修业欲及时也【郑本无欲也二字】故无咎
　　四离下卦而之上卦故曰上犹居上卦之下故曰下离下卦进于上卦故曰进仍处上卦之下故曰退退字即在进中是不急遽卤莽之意小所由谓进无咎也安得以不轻进说作退象乎无常无恒虽由位中见出而常恒皆时也周易之道止是干之一元周流于上下六虚而生变化有变化斯有进退有进退斯有悔吝有悔吝斯有吉凶若止论本爻安有上下进退可言今一爻而兼有上下进退所以曰无常无恒业已上矣而适处于下又离阳位而居隂位是无常者或疑其邪僻然干徳光明居一卦之中实非为邪也三四人位离三而之四离内而处外疑于离羣也居人上而未离人位则于人必有以相及是修业即在非离羣三字中矣三重进徳字内也非施用时也此重修业字外也以非离羣故也必兼修徳言者徳为业本也其位既异而徳业之舒敛不同故以及时言也上进释跃字下退释渊字无常无恒释或字非为邪非离羣释无咎字
　　九五曰飞龙在天利见大人何谓也子曰同声相应同气相求水流湿火就燥云从龙风从虎圣人作而万物覩本乎天者亲上本乎地者亲下则各从其类也此释利见大人止重圣作句同声六句象外之也本天三句见圣人之时位不同以明利见之故圣人即大人兼徳位说万物即万民物覩即利见也大人即龙利见即在天之飞九五本天位作而在此所谓本天亲上以万物而上覩圣人所谓本地亲下圣人与万物不同利见与见大人亦不同然却同是人位故以亲上二句划清上下之界以见作覩之不同同声同气引起亲字之义以见作覩之必合而水火龙虎又相应相求亲上亲下之象故为象外之象此辞九句止说得利见大人一句六子皆乾元用九所成此后诸象便从此始五变离火象交坤伏坎水象火象干本天象龙象伏坤地象五变中爻兑虎象覆巽风象虞翻谓同声句指雷风相搏流湿二句谓水火不相射朱汉上本之谓同声相应震巽也同气相求艮兑也水火坎离也同声相应如鹤鸣子和雄鸣雌应乐噐聚室中而他乐不击而应是也同气相求如磁石吸铁琥珀拾芥方诸取水阳燧取火是也流湿者隂盛而其形下趋就燥者阳盛而其气外明龙阳物兴则云生虎隂物啸则风烈将雨则阳气奋于地中升而爲云龙阳物与阳同体故从云而兴巽为隂初萌一覆而为兑故风从虎卵生之羽二翼而上飞本天亲上也胎生之兽四足而地行本地亲下也日星明丽于天山川流峙于地鸢飞鱼跃皆是也详具函书本天亲上本地亲下乃圣人居九五之人位非上非下而万物作覩之者以中四爻皆人位而圣人则人之在上者其余皆人之在下者此以人亲人之说也
　　上九曰亢龙有悔何谓也子曰贵而无位髙而无民贤人在下位而无辅是以动而有悔也
　　此释有悔二字贵髙上象也最尊莫并故贵极上无加故髙不中而上极故无位二五内外卦之人位三四全卦之人位而上不与焉故无民一曰坤爲民谓无坤也无位无民亢象中四爻皆人位干徳刚健纯粹而又得中故为贤人皆居上九之下故曰在下位隂阳相应乃爲有辅无辅谓无应龙阳善动至于极则不宜动故曰动而有悔无位无民无辅皆从悔时见得不释用九者此段独言人事也
　　潜龙勿用下也见龙在田时舍也终日干干行事也或跃在渊自试也飞龙在天上治也亢龙有悔穷之灾也乾元用九天下治也
　　此上七节爲第三段兼释天人两象却重人道一边是以天徳释人道也观后添用九一段便可知有天徳在内下谓下位潜义勿用义皆在矣时谓可以得为舍谓未尝得位言可以有用而未为时用不跃不飞而居地上也勿用者人已皆不用故但曰下舍则已可用而人不之用故曰舍又曰时若潜之勿用何时可言行事在朝夕干惕上见若非行事安得如是之忧勤试即试可乃已之试非试其徳试其时也自试即上下无常进退无恒是不妄动意上治者居髙理物即大人造也穷言亢灾言悔也用九添乾元二字便可知干九之大用悉由元出而羣龙可见皆元徳之既亨非截然化坤也天下者自天以下是万事万物所聚之境犹言人君之天下据干而论则所见之羣龙即乾元之天下而乾元之用则所以治此天下也上治之治治理也此治字治效也上治字即用九字此治字即见羣龙无首吉之吉字举万事万物之全体大用无不受裁总是极疏干徳干之资始一亨而至保合太和人之长善一亨而至贞固干事皆同也
　　潜龙勿用阳气潜藏见龙在田天下文明终日干干与时偕行或跃在渊乾道乃革飞龙在天乃位乎天徳亢龙有悔与时偕极乾元用九乃见天则
　　此上七节为第四段又以天徳发明爻辞所释皆上截潜见跃飞之义十一月时阳气虽动犹在地中故曰潜建寅之月阳气出地面故曰见天下谓在田田在地之上天之下也文明谓见龙之变化万物尽昭苏也与时偕行三月之时阳气鼓舞万物盛长不已与天运同为不息过此则离下干而之上干离地分而复于天分阳将改变故曰革此五月隂生候也位乎天徳万物盛长天功大成位之所值天徳称之此七月候也位者据而有之据有天徳言上治所自出也上治言治此言所以治也与时偕极阳将极尽此九月候也极至也尽也物极必返徃则必复所以有悔天则者天之则即天德即天心也方其在元藏于无迹杳不可测及乎其用既亨由初至上称爲羣龙莫非天徳所布此正天则显然呈露处故曰乃见天则而必遡始于元也此见即羣龙之见天则有二义乾元以不竭为体以不息为用天为乾元最初所生而健行不息实法乾元故元不可见而但见天之所则知其用悉出乾元也葢人唯见天而天之所则亦因天而见故不云天德而云天则仍是元之不可见耳如以理论天则即天心也乾元一亨未有万物先已有天是天距乾元最近故能克见天则亦如不逺之复见天心者然见天心即见天则也此于方亨时直指乾元说是说敦化之太极前觧是说流行之太极前天下治也是见羣龙之义此见天则是无首之义须细心体察
　　乾元者始而亨者也利贞者性情也【郑作情性也】干始能以美利利天下不言所利大矣哉
　　大哉干乎刚健中正纯粹精也六爻发挥旁通情也时乗六龙以御天也云行雨施天下平也
　　此上二节爲第五段又复重申彖传是以天道发明卦辞也但第一段分释四徳此段合释四徳而着其义之聨贯耳彖中元字聫干字明万物所资悉由元出以见乾元之大此将亨字聨始字明亨之所始由元而出以见亨之所资者大是欲人从既亨后探索一元主宰源头知其不穷不竭原无止息其曰用九曰见羣龙曰无首曰见天则皆此始而能通之妙若至利贞各正性命则无首矣元非始也是资以托始者也元譬泉中之水亨譬腾涌发逹之机因元字蕴含不可言说特从亨之最初说起故以为始而亨元始无不亨之时故聨合元亨而以为始而亨亦如卦体之成原于太极非可言说特于始成之爻命名为初耳周易全在最精最妙思议不能到语言不能说处时一提醒欲人追维于无始之始深致其思所由谓为传道之书利遂贞正已在赋予万物各正性命时故言性情葢形体有质成于坤徳性情虚灵命于乾元故遂以干之利贞爲性情而有保合太和之说要只在干始方亨说赋畀之初才见得干之利若说向物边认作禀受之性情虽与各正性命有合然止是物之贞而非干之利而贞也但识利贞中添一而字便可识相因之义性元也情元之发也即亨而利贞者也万物之性情由以各正故遂以元为干之性利贞为干之情亨不离元情不离性故遂兼性情而言之自来言性撺入理与气质者皆非始而亨已将元亨说作一贯性情也又将利贞说作一贯自天以下皆干始之所利故曰干始能以美利利天下美者嘉善之辞一元之善故以为美下刚健中正干徳也政所美之实纯粹精赞辞也正所以美之也因一元之善孔子便嘉之美之子思所由有率性之谓道孟子所由说性善也此一句便全说四德能始者元之亨利天下则利之贞也利天下即六位时成之说不言所利谓干之用神而体虚非有形声可相示也大矣哉与干彖相同彖自分处赞之故独赞其元此自合处賛之故兼賛四徳然归其能于始仍与彖辞同义大哉干乎干包四徳则大字亦兼賛四德刚言体元之静也健言用亨之动也中者无过不及即利也正不偏不即贞也然止独賛一元以亨利贞皆元之用也纯粹精三字即美利之美美此四徳者也纯自四徳混合见其相连无间之美粹美也即善长之美精者防妙极至言其蕴也六爻发挥即大明终始六位时成兼内外始终言也内外始终无有弗达故曰旁通情也亨通也旁通者由中而外由近而逺曲而尽也指诸卦爻言也情即上性情之情元者性则亨者情此上二句賛干之亨也六爻言位六龙则理之寓于气中而周遍普被于六虚者也乗六御天此二句赞利者也六龙则所操以利之具也乗者凭以行也御使之行也时谓爻有上下初末之殊御天则元之周而利之遍也不曰御干而曰御天天体纯阳是乾元最初所生此后万物资始于干者有似资始于天故谓天为干所御也自六爻发挥至云行雨施皆说干之亨而利亨则未有不利者也若元则断在亨前贞则断在利后矣天下平方是赞贞即各正性命之义行施本言天徳非言圣人而天下平又似言圣人不知此句与万国咸宁天下治也天下文明一例凡皆象也言天亦象言人亦象言云雨亦象言万国天下亦象与人事何渉而执为圣人乎此之天下平止是说贞字止是各正性命保合太和而已观下文另提君子则知此段全说天道先儒以云行雨施爲说亨时乗六龙为说圣人今云行雨施反说在时乗六龙下将以云行雨施为圣人之事乎何不于彖中亦直云圣人之事犹可与此段之义相符不知时乗六龙是说元中能亨之理云行两施是方亨之事所以其义可相连而及必谓此节是言圣人则大哉干乎置于何地云行雨施必不伦矣
　　君子以成徳为行日可见之行也潜之为言也隐而未见行而未成是以君子弗用也
　　此下六节为第六段又重申象传以人道发明爻辞下截第二段说人道多在位上此段说人道多在时上既以成徳为行则不日之间宜可见诸行事今曰勿用为其在潜身隐而未为世用事功无由而着其行何由能成是以君子敛其徳而弗用爻言勿莫也禁之也此言弗不也自家不用也俱从潜处说弗用故皆说在时上
　　君子学以聚之问以辨之寛以居之仁以行之易曰见龙在田利见大人君徳也
　　学问寛仁皆言中徳聚辨居行皆在中工夫学资于古所以增益吾在中之理问资于人所以讲明此在中之理此是致知工夫寛者中之量仁者中之徳此是力行工夫聚则不厌其多辨则必欲其明寛仁又本学问来居者居此学问据守而不迁对行字防行者行此学问对居字防聚辨居皆所以存于中行则中之发也初九提日字九三说因时九四单释或字九五说与时合序上九说亢之非时此节聚辨居寛均非一时偶然可致故知此六节全向时上说
　　九三重刚而不中上不在天下不在田故干干因其时而惕虽危无咎矣
　　三居下卦上四居上卦下两刚相接故九四虽居隂位亦曰重刚位非二五故曰不中即上不在天下不在田之说不在田则徳业宜有可见不在天则又不能以自主徳业可见而不能自主宜乎危惧而有咎然九三因时兢惕不已则徳进业修所以心虽危惧而无咎重刚即干干字九三有过时之惧故全在时上说道理九四有逼上之嫌故全在位上说时中道理
　　九四重刚而不中上不在天下不在田中不在人故或之或之者疑之也故无咎
　　上中字二五之中也下中字本天地说六爻中间之中也在人指三即离羣之义以四居近君之位非如三为羣众之人也重刚不中不在天不在田不在人是进而近君欲有所为者宜其有咎然虽进而仍处外卦之下是不敢骤进而疑惧中存者也或即疑惑之惑谓四心自存疑惧非从旁人见得四当心腹之爻故也易辞本有一字之义故不连跃渊为解视为闲文则悮矣疑惧则必审慎故无咎
　　夫大人者与天地合其徳与日月合其明与四时合其序与鬼神合其吉凶先天而天弗违后天而奉天时天且弗违而况于人乎况于鬼神乎
　　前数节或言天徳或言人道至此始发天人合一之理明圣人作易之由周易卦爻悉乾元用九所成而一元资始必由天位正中而出乃五适居之是资始不竭之源所寓故特发天人合一之秘也大人即利见之大人是徳位兼隆者与天合徳谓居五与地合徳谓应二日月合明变离伏坎四时合序变离伏坎互兑覆巽四时象备又因时之转运出于干也一元笃生圣人与干合徳故周易之蕴尽归此爻天地者隂阳而已日月隂阳之体四时隂阳之序鬼神隂阳之灵覆载无私之谓徳照临无私之谓明进退无私之谓序祸福无私之谓吉凶合序如因革合宜寒暖顺节是也合吉凶如黜陟因乎功过赏罚应乎生肃是也先天弗违言其体之合是遡其原而明受性所由来因见乾元大用天人原自不殊后天奉若言其用之合是究其流而明防赞所自起因见大明终始人工即天工也弗违见天之合徳于圣人奉天时见圣人之合徳于天但言合徳于天者见日月四时鬼神皆统于天也而况于人见征之必信从也况于鬼神见质之而无疑也此等道理独言于干五葢论两体则上卦为天而此爻正天徳所从出论一卦则此为人位而居天地之间故遂言天人之合
　　亢之为言也知进而不知退知存而不知亡知得而不知防
　　其唯圣人乎【王肃本作其唯愚人乎唐陆徳明着于释文洪迈述焉】知进退存亡而不失其正者其唯圣人乎
　　亢而有悔必非不知者所能知进三句専说亢字并无悔义若果有悔何至不知退与防亡圣人句下方是不至有悔之事进退者身存亡者位得防者物兼知与不知正见所知之狭而固也又见常人执着必有不知者存也亢之一位在卦虽不可少亢之一候在人则可预弭故下言圣人先知之事消长之理知之既明不失其正处之又当再言圣人者始酌量俦众而归诸圣人末见非他人所能也初二称君子五称大人上称圣人因其位也又见此段全言人道与前释天徳者不同也





　　周易函书约注卷一
<经部,易类,周易函书约存__周易函书约注>
　　钦定四库全书
　　周易函书约注卷二　　　礼部侍郎胡煦撰
　　周易上经
　　【坤下坤上】
　　之象出于偶偶者一之两也故两其而之伏羲四图东西分列者止于两画圣人开图为卦始以一连一断分别隂阳六画皆断象其虚而能受柔而至顺故坤者顺也
　　坤【古作巛归藏易作】元【句】亨【句】利【句】牝马之贞【句】君子有攸往先迷后得主【句】利【句】西南得朋东北丧朋安贞吉【虞仲翔王介甫呉幼清俞玉吾郝楚望王虚舟皆以后得主为句】
　　元亨利贞一字一义仍与干同特贞字上添牝马二字眀坤以翕受顺成为徳重在成终故也由天地未辟至万物肇生止有元亨利贞四字而已元干之始贞坤之成也亨利者亨元之理而使至于贞也由其动而舒散资始于不竭之原则以为健运之能由其静而凝定成终于各正之贞则以为顺受之能其乾坤两字皆假立名目故干之用九专疏元亨坤之用六止言利贞马健行乾象干本象龙因与坤交不飞于天而行于地故易龙而称马彖言行地地坤象有行地者则非坤矣若先迷静镇之体乌能有行因贞字在亨利之后便属既与干交资生肇见时故以马而牝者象阳之已附于隂为隂所含又以牝马之行象阳之不终为隂困渐次发越化化生生充斥地面之象彖以牝马为地类则马非地可知且释为行地静体而上见动机则资生之义即寓牝马字中彖释坤元已曰资生岂至贞成犹未资生乎葢牝下着马字便可知由干得来马上牝字便可知交坤之干与健行之干有分交干之坤与静镇之坤有别且牝非得牡安能自生故下文两象皆言得彖释牝马原不曾牵合利贞则牵合利字为句者非此上七字坤徳已尽是为主象其牝马字全说交干原兼动静两义观下文迷得与得丧皆两象可知君子至利字为一段是借人事以象坤之利故下以利字足之得朋至贞吉为一叚是借天道以象坤之贞故下遂以贞字足之特添安吉二字者见坤已得干而至于贞则无复有他虞故安吉也安体也吉用也无成代终之象也人当方去作事其中事势必难逆料故先迷逮于其事既成各就条理故为得主坤无眀暗比于阳眀则暗故曰先迷是先迷二字因交干始见交干斯得主矣得主者心中有定主也目非纲不理纲目之主也三纲者五常之义故彖辞以为得常人之形成于地性命于天形以性为主臣以君为主子以父为主妇以夫为主是其义也利象以人事贞象以天道者利字顶得主来说在动用边安贞顶丧明来说在静边交互以见义也坤卦不释元亨以资始之能让于干代终故也坤尚如此羣龙之见安得有首得朋防朋与大明终始相对大明日也日之施光终古不易承以隂魄乃别始终始朋之得终朋之防也朋类也相资相得之义谓隂资阳以为明月资日以为光若隂与隂阳与阳合一不分安可云类月之初得日光始见震象必在西南故云西南得朋逮巽露一隂至于艮象而几尽必在东北故云东北防朋先天图始震终艮说卦传出震成艮杂卦震起艮止皆此义但知坤之所得必交于干此义自明
　　彖曰至哉坤元万物资生乃顺承天
　　此与干彖不同干之卦辞止有四徳故彖辞分释四徳坤之卦辞止三段自至哉至行地无疆九句是统释坤之四徳及牝马字义为一段柔顺四句释借人事以象利为一段西南六句释借天道以象贞为一段至哉段由元说到资生便将四徳释完为元之一字便包下三徳也坤之静元不可见而资生皆利贞之事利贞由坤亨而来则亨利贞之义已全归此段然以资生释坤元止如以万物释乾元耳葢坤无别亨交干而始亨其曰承天曰徳合无疆曰含宏光大曰行地无疆皆谓交干也首段不必分元亨葢非元不亨非亨不知有元本相因而见也干言大坤言至至极也大言其所包不可量至言其所极不可量便觉前面有个地头便是比于干而后见也天包地外天又统地天之所至地随而至之故不克与天并大干资始坤资生非乾坤各一元也天地未辟均由此一元而亨乾坤隂阳耳故乾象天而坤象地其资始则归其能于健运之干资生则归其能于翕受之坤止此一元乾坤同有之若元之实际则思议不能到语言不能宣矣然乾坤虽同此元而坤必得干始有资生故资始资生又各不同用九节专释元亨用六节专言利贞皆是此义资始者气资生者形生者之所生皆始者之所始故同一元而又以为承天才说元便说资生则亨利贞皆在其中非如干之资始单说元字资始字原不连亨字故干之四徳可分释坤之资生在利贞后一言资生而四徳已完故不待分释其在卦辞坤之四徳为第一段故彖辞亦释为第一段自来以至哉三句释元坤厚四句释亨亦如乾卦分释而不知利贞已释在此段了故有资生之说顺者无违之义承者受而载之坤既不能违干则干之四徳坤皆受而载之故曰乃顺承天不曰承干而曰承天即象而言理也然曰资生只是资之以生不可作已生说葢此止明一元既亨之坤徳耳
　　坤厚载物徳合无疆含光大品物咸亨
　　此四句直说资生之义而亨利贞皆在其中利即亨之遍贞即亨之成故言亨而即言品物品物固利贞之事与干亨言品物同义坤厚载物言徳非言形也徳即载物之徳含宏光大是也无疆者干也健运不息有何疆界合即合而有助全由交干而见下二无疆皆指地言因其合徳故亦以地为无疆含包含此交后之坤虚受之义也宏言蕴蓄之量所含者无物不有其静也翕故曰含宏光言昭明干之色也大则光之宣着无逺不届干之体也交干而干为所含因时呈露其动也辟故曰光大不翕聚则无可发防故光大又后于含宏然俱本含字来不可说已生之后含又本合字来天之全体既为所含则坤之利自在其中若竟说作光大则是利之贞而非亨之利非资也资者有待之辞也然资生即在其后故下曰品物咸亨此万物资之以亨非坤亨也如认作坤亨则利贞尚在其后何有品物须知坤之亨只徳合处便是葢坤厚载物是总言坤徳徳合句是坤与干交即坤之亨含宏句是既交所蕴即坤之利品物句是既交以后物得所资以足资生之义即坤之贞
　　牝马地类行地无疆【此二句当为一节不连下文】
　　上段释四徳已完此释多牝马二字之义合上九句为一段然止言行地无疆上面不着利字则利字非连牝马矣葢利即亨之周遍处故乾坤两卦皆释于亨中卦辞以牝马为坤贞此释牝马而不及贞为言牝马即言贞也马乾象地坤象今谓马为地类类者相比有助之称是坤得交干之象可知马非即坤行地者非地也因干故言马因已交于坤故牝之总是干阳善动之性虽已交坤不能久住坤中发生呈露之象也又以见坤非干施莫由生也上称无疆者干也因方与干交故曰徳合此云无疆者地也交坤之后而生机遍布故有行地之说无疆谓广逺也广者体之遍逺者时之久
　　柔顺利贞君子攸行先迷失道后顺得常
　　上两无疆相应释主象四徳已完此两顺字相应为一段释卦辞象人事以申利字之防其兼言利贞以贞即在利中也柔坤体顺坤徳柔顺利贞见非刚健之利贞也利遂贞成也凡人行事其得遂志而有成者多出于柔顺大刚则折逆则多忤乌能遂而有成先迷二句本君子来事体未成茫昧难分未有所得故云失道独物不可以言顺隂以顺阳为常道今既得干为主故云后顺得常坤妻道也臣道也三纲即五常常即得主之谓臣以得君为常道妻以得夫为常道故未得之先便以为失道先后字有二义先迷者坤之静后顺者坤之动又有坤不先干之义故添出顺字
　　西南得朋乃与类行东北丧朋乃终有庆安贞之吉应地无疆
　　得朋丧朋与先迷后得同义乃释卦辞取象天道以申贞字之义类即朋也朋者相资有助之称类亦同等相似之义西南得朋是从明之未生说到阳生正阳方交隂隂初得阳之候故曰乃与类行与者朋之义与行则朋之交也东北丧朋是从明之垂尽说入已尽是阳既交隂而复乎其位隂之翕受包固归于静正无成代终故曰乃终有庆明始之原未有庆即先迷之防终与始对谓资始在其先也庆即太和之美善嘉之徳本非坤有乃今得而有之故以为交干之终今人以懐妊为有喜即其义也安贞二句本乃终来既交以后固宜静不宜扰亦谓安受而享其成正见其得干而代终应地无疆本得丧四句来见月与地同也葢月与地同为隂体月得日之明而舒光地得天之阳而布化故以为应地无疆即广逺之义
　　象曰地势【古作埶】坤君子以厚徳载物
　　习坎洊雷随风兼山皆上下两象干曰天行坤曰地势葢天之转运无间断故言行地之博厚无上下故言势行以气言故止考之以时地以形言故止观于其位命爻而分初上逐爻俱兼时位皆定于乾坤两象言健不言干健干徳也言坤不言顺坤顺义也此互文以见义也地形人事上下两象也厚徳载物只如云承受得起有包容涵受之量
　　初六履霜坚冰至
　　图中初画之隂仪自此爻始六隂象初六一隂象霜隂气凝结象冰隂气极盛象在下故言履阳以神用故舒散隂以形用故凝聚有形而凝聚故言坚言积乾坤初爻象水天一之生也舒散故潜渊象流动之水凝聚故霜冰象凝定之水
　　象曰履霜坚冰【王辅嗣韩康伯注定真本云履霜下无坚冰字魏志许芝引此作初六履霜亦无坚冰二字王昭素胡安定皆以为然易举正本之朱子从之】隂始凝也驯至其道至坚冰也
　　细玩辞意止是上句全举爻辞下则一句释履霜两句释坚冰耳驯顺习也文言中顺字积字皆从此出见理势之必然
　　六二直方大不习无不利
　　方坤之本体直干之动大干之体今言于坤中交干得干故也故言于坤二交干则坤之动矣故曰六二之动此后诸爻皆指动变言特于坤二举其例以槩之直方大皆顺徳之自然非由学习故曰不习习重也习必重玩味也坎有重坎故言习此爻变坎非有重坎故不习坎为含胎之坤故有时用之说坤二正当其爻故兼说坎义利本不习来坤之顺徳也自致用而见非利益之利即不思勉而中道之义
　　象曰六二之动直以方也不习无不利地道光也光即含宏光大之光干之色也因爻辞遗光字故孔子之
　　六三含章可贞或从王事无成有终
　　下卦之终而两卦之中故曰含曰成曰终含谓静翕是蕴而藏之于内即居上下卦中而虚受之象坤徳先迷何章可言此居内坤之外阳徳光明文彩外焕坤既得而含之成笃实光辉之爻故以为含章明非本有也坤徳代终故止曰含含则必将有成故可贞可者未然之辞王乾象从王事即乃顺承天无成不敢居成功也有终终其职事也无成而有终者代也居下卦之末故言终居下卦之上与外干相接故言从王事王事在外者也或字与干四同为人位言也干四与下干接故在渊象其未离于地而又以为非离羣此与外干接故言从王无成即干之防有终是尽力到底之义
　　象曰含章可贞以时发也或从王事知光大也【旧知音智】可贞犹是含时以时发说既含后事可者豫料之辞葢章本得于干阳不能久为坤蓄故可待时而发即坎之时用也时固健行所歴之候也从者坤顺也王事故光大从王事故知光大从者王事则不敢自有其成王事而仍以为成则又曷敢无终此即无成代终之义非王事何云光大不克尽其分义何由知为光大
　　六四括囊【括古文作啐】无咎无誉
　　隂虚能受囊象互艮手在囊上故曰括括结囊口也坤虚象囊四柔变刚居囊之上结囊口象坤上兊爻兑口故含坤下巽爻巽绳故结尚口乃穷口已括矣何有咎誉
　　象曰括囊无咎慎不害也
　　括囊者慎也无咎者不害也
　　六五黄裳元吉
　　黄土色土居中裳在中而顺坤象黄从五字出裳从六字出元善也如云有黄裳之善故吉是三义也文言美在其中正释元字左传黄中之色也裳下之饰也元善之长也亦解为三义如但云大吉说向占卜便非
　　象曰黄裳元吉文在中也
　　此爻居天位之下天包地外干为衣覆于外则在中者为裳故遂以中顺为裳文在中与含章相似皆为中虚能受交干而有得也古天子之裳皆有文饰干本文明外见故在干则言见坤则翕受于中故止言在中
　　上六龙战于野其血黄
　　龙乾象战争象野旷逺象皆谓干也乾坤之交爻爻有之隂阳之际在于初末至上而言战葢隂极将反静极复动故也非干与坤争也止据隂爻之动说出道理阳固善动隂而动矣有似于隂阳之争故曰战血隂类也天元而地黄则色之杂矣此便从龙战见出
　　象曰龙战于野其道穷也
　　在爻中者皆言既交以后翕受在中之事此则隂之既尽将欲改变穷言极尽也而将反之机在其中矣
　　用六利永贞
　　用六者六之用也六坤隂之数与用九对看天地之间止有隂阳用九则不用六用六则不用九此正叅伍错综之妙叅伍者九六之合也干九不用则三男无由成坤六不用则三女无由成用字不言于他卦葢谓六子悉出乾坤二用耳干具四徳而用九节详释元亨干统天而资始者也坤亦具四徳而用六独言利永贞坤成终而资生者也干彖独赞乾元用九之上特添乾元干之重元可知坤之用六独以永字加贞坤之重贞可知万物资生后何有穷极故永也
　　象曰用六永贞以大终也
　　干彖独大一元此象不唯不着元亨字并不着利字则坤贞之重可知矣然贞非自贞正以成一元资始之功故曰以大终以因也大干也可知元亨利贞之理乾坤本非有二特自其始而施者言则以为健运所能自其受而成者言则以为顺徳所能耳干重元故大其元坤重贞故大其终
　　文言曰【释文无此三字】坤至柔而动也刚至静而徳方【咸阳石经方下有也字】后得主而有常含万物而化光坤道其顺乎承天而时行
　　此重申彖传释卦辞未尽之义其柔顺静方皆坤徳动刚得主承天皆谓交干也柔刚体也动静用也健顺徳也刚本干徳动则交干与干合徳故刚动即变动之动隂爻之动变而为阳即其义也此一句总下五句之大意至柔中包有静顺义动刚中包有得字含字承字义静与动对徳方言静是未交干时方则居所不移象其镇静若圆则流行不息矣干施既退浑然中居方象含生敷化各正不移方象故谓方为坤徳得主指动刚时说谓交干而有得也柔不附刚则委靡而无以自立坤不得干则处而无由资生故干为坤主有常即释得主也干动直而主施无常动之理故以交坤附坤为常道坤静翕而主受无常静之理故以交干得干为常道以五常论即臣得其君妻得其夫之义含万物而化光本得主来干施既退元中所亨之理气为坤所含此时虽未有万物而万物之理已具故曰含及夫变化施生灵蠢动植各各光明昭著是为化光用一化字便非静方时矣因所含皆阳明之大用故所化遂昭著而不可掩此皆交干顺承之事故下曰坤道其顺乎承天而时行顺则干之所有皆其有承则不敢自有故云代也坤既顺承故健行不息者本天道而坤亦以为时行也时行者不疾不徐即有常也此叚柔字申牝字及柔顺之义动刚申马字及行地之义徳方申先迷丧朋之义有常申得常得主之义含万物而化光申含宏光大之义顺承二句申乃顺承天之义而元亨利贞皆在其中故乾坤两卦皆止发明元亨利贞之四徳
　　积善之家必有余庆积不善之家必有余殃臣弑其君子弑其父非一朝一夕之故其所由来者渐矣由辨之不早辨也易曰履霜坚冰至葢言顺也【荀爽本顺如字臣顺君也本义以为慎字之讹】
　　此释初六爻义伊训曰作善降祥作不善降殃其称说天人感应之机固已较然不爽孔子此言几若相似而最深最密则大不相同葢天地间固有作善而不降祥作不善而不降殃者是偶然之善不善非其所积也故下曰非朝夕之故然亦有积善积不善而不降祥殃者是一人之积非一家之积也固有一人所积之善不敌众人所积之不善一人所积之不善不敌众人所积之皆善故曰积善积不善之家然亦有家人之积善不善大略相同而祥殃犹未判然语云不在其身则在其子孙故曰余庆余殃此等道理岂不较伊训更深乎下曰非一朝夕之故便当知其有渐又曰不早辨便可知辨之宜早葢言顺也为积累之势便而易耳而当慎之意自在其中此象言于初爻则后此相因之势原未可定故以一顺字惕之且善之难积甚于恶用许多防微杜渐工夫犹难到纯熟地位恶之易积甚于善只消几句不妨事便不可遏矣春秋防微杜渐都在最初便是圣人遗教之本心干言健行言朝夕言始终言时成皆在迁流上说无形边事坤言积累则皆有形边事然下曰朝夕曰有渐亦从时之流衍相形而见故坤之一卦未有不对干言义者也
　　直其正也【邹志完正也作敬也】方其义也君子敬以直内【刘器之改敬作正礼记曰直其政也则政者敬之讹也】义以方外敬义立而徳不【张伦本有易曰二字】直方大不习无不利则不疑其所行也
　　此释六二爻义坤得干中中直如矢人之用矢内体必正此爻变坎故曰直者言其正也方有裁割之义在赋形有定各得其理上说正立于此而义加于彼故君子法之敬以直内义以方外上言正此言敬故刘器之改敬作正而邹志完又以上正字改为敬字不知正未有不敬者不敬未有能正者也此段少释大字故程朱以徳不孤句作大字解然不孤即有邻之义唯干称大今坤之直方上与干配则不孤字中便是说大字坤既与乾元相配则同徳相助岂不益成广大之势不疑所行有二解我之敬义即人心共有之敬义人不疑我所行正合不孤之说疑故习而后利不疑何假于习总由坤徳自然不事勉强则自不疑其所行此不习无不利之说前说解无不利处较多后说解不习处较多然当本敬义立而徳不孤来葢坤徳柔顺固出自然亦必善可同人故自不疑其所行
　　隂虽有美【句】含之【句】以从王事弗敢成也地道也妻道也臣道也地道无成而代有终也
　　释六三爻义美出于干含在交干后含便是勿敢成从顺也从王事便是代终坤之所终终干之所始故为代妻与臣皆坤象故末句止释地道以无成代终妻与臣莫不然也在一卦中故言含在三爻故言终
　　天地变化草木蕃天地闭贤人隠易曰括囊无咎无誉葢言谨也
　　释六四爻义天地变化者下卦地上卦天两坤相接离下之上正乾道乃革之爻坤道隂浊坤上交坤重隂接至故闭蕃谓震巽之爻亦掩蔽之义与泰之包荒相同变化在更易变换处说闭在重坤隂盛处说三四人位故曰人乾象既伏阳徳不亨故贤人隠四在干取上进近君象而此以为隠重隂故也不可槩作近君说说闭又说隠所由宜括囊而谨守也
　　君子黄中通理正位居体美在其中而畅于四肢发于事业美之至也
　　释六五爻义黄中徳中五位也通理言充满盈溢而无所歉也本爻未变坤为文理象变坎通象故小象曰文在中也此句释黄字正位正乎中之位居体句释裳字裳为中服覆于衣而顺衣者也干阳宣着以外见为体坤隂静翕以中居为体五处中顺之体故以为居体不知裳为中衣而但曰下饰不知五为中位而但曰尊位皆非美在其中释元也元字在干为善长在亨为嘉在利为和后又曰干始美利美亦嘉也皆嘉美此一元之善也此之所美由干来也黄有中义裳者顺义元有善义左传之文固亦解为三义然其所美又即此中顺之徳故三义仍止一义以美賛干与以美赞坤同此一元也其字指五之位言曰在其中则非坤本有矣非本有而有之故指其所在也三居卦中五居上卦之中三之含言蕴之于内三内卦也其无成代终皆逆计含后事也五居外卦是将发之中故有色可称有位可见有体可言而又说通说畅说发此内外卦取象不同之故畅与发皆通理之妙畅是理之通于一身者发是理之通于外见者皆元善在中之妙善固美也畅者畅此美发者发此美此美无间于中外故曰美之至此叚独不释吉字则知周易所重在理而不在占故以元吉释为大吉者误也是未知美在其中止释元字也安有美如六五而尚有不吉者当知裳象中徳不可言下饰坤卦象臣不可言尊位元善也故释为美不可言大吉则爻义自明
　　隂疑于阳必战【姚信蜀才疑作凝】为其嫌于无阳也【嫌释文云郑元作谦陈士元云郑作慊读如羣公慊之慊古书篆作立心与水相近读者失之故作溓溓杂也董虞陆作赚荀作兼】故称龙焉犹未离其类也故称血焉夫黄者天地之杂也天而地黄
　　释上六爻义隂疑于阳止据上六纯隂已到极盛无加之地说静极而动穷极必变之义非至此始与干接非真有龙战于其野疑似也隂似于阳隂之极也战者动之极也动为阳性隂动极则似与阳争故曰战又曰故称龙曰故称则非真龙矣嫌于无阳而称龙亦犹治乱而谓为乱也未离其类故称血明疑字嫌字之义此类字与前类行之类不同类行之类以阳为类此类字谓血为隂类曰未离其类则止是纯隂极盛而动非有真龙矣医家有隂证类阳即此义也气无形故为阳类血有形故为隂类血之色赤赤阳之色也是一血字便已具有隂盛似阳之象天色黄地色一血而具此二色故云天地之杂



　　周易函书约注卷二
　　钦定四库全书
　　周易函书约注卷三　　　礼部侍郎胡煦撰
　　周易上经
　　【震下坎上】
　　凡六爻之卦皆在两卦相重处说道理然后定此一卦之名如动于险中是也然其名义皆由动用之主爻而定震阳动于积隂之下故因动而名震震动也坎阳陷于二隂之中故因陷而名坎坎险也动险既合故说动险相重之义如上下卦有两用爻则于两用爻之来往相得不相得处说道理如止一用爻则以卦中所有之爻比量于此一用爻而说道理为此动用之爻实为各卦之主爻故孔子之象遂有内外来徃上下进退之说皆为主爻而言非卦变之说也乾坤之下首见三男明干阳之大用序卦之首六卦皆不离坎坎者天一所生六者水之成数坎之为象干初交坤坤得含阳于中是即含胎之坤眀此后诸卦皆坤母所生是即坤母之万物耳
　　屯元亨利贞勿用有攸往利建侯
　　震之徳动其象雷坎徳险陷其象为云为雨为水此三画卦也动险合而为屯屯难也乾坤始交动而遇险故难元亨利贞散见于诸卦者尽有而四徳全者絶少是万物之大始大终也今屯有之万物之生由元亨利贞而始然屯临随革无妄五卦四徳虽全皆与乾坤不同其元始之义亦殊屯立君分土之始临宣猷布化之始革鼎新革故之始无妄虚中应事之始随则为乾坤四徳相随而见故举以明随义今四徳已具又云勿用攸往既言利贞又云利建侯何居事唯创始为难既亨以后则成矣故彖传释元遂以难生付始交之下既交以后则并合亨利贞三字而曰大亨贞而已因始之难所以勿用攸往是待时者也建侯止一事之利明利与干异也勿往险在前互艮止也利建侯五居中得正长子主器也震一君二民互坤国又为众为顺长子主器承五建侯象中互坤艮止之以地亦建侯象
　　彖曰屯刚柔始交而难生动乎险中大亨贞雷雨之动满盈天造草昧宜建侯而不宁【郑读而作能】
　　凡刚从用九来凡柔从用六来刚谓五初两阳柔谓上下四隂诸卦皆乾坤之交此为序卦之始故曰始交始者该六十二卦之辞非泛言生物之始难生者坎阳陷于二隂震阳又陷于坎中勿用之爻动则遇险所以为难在险能动所以有大亨贞也未有生而始生故以为难又以为大亨始者元也始与干同而其难则异矣动于险中动于坎下者固动陷坎中者亦动谓二刚之用也二刚本此卦用爻故全向用爻説道理诸彖中进退往来指说用爻莫不皆然阳称大故以为大者亨贞非以大为元也亨而贞则利在其中矣凡卦之元亨如隂爻为用则直曰元亨如阳爻为用则释为大亨皆大阳也此上释四徳雷震雨坎造作也谓天所造作亦震动象时行物生何非天造风雨晦明国家治乱皆然故以草昧称为天造震为蕃草草蒙茸翳蔚之象昧天未明皆在时上见得坎水内景不明于外也坎月初见震象亦非大明时故称草昧雷雨交作充塞盈满日月晦光岂宜有往此上释勿用有攸往天造草昧纲常未定正宜立君以治为中之三隂顺于上下两阳也不宁谓不遑宁处亦震动象此二句释利建侯
　　象曰云雷屯君子以经纶【郑陆作论荀作伦】
　　云者雨未下济也变雷雨言云雷彖言其动象言体也坎以下济为功动于上而下济则曰雷雨解动于中而未能下则曰云雷屯云而又雷是天道未雨之经纶便觉得雨之难故承之曰屯此非卦名之屯也君子之于事叶亦必先有许多经纶布置此即天道人事两象之如以云雷经纶便为此卦实义则非矣经纶借治丝字様经理其纲纶理其目也
　　初九磐桓【磐一作盘马郑作槃】利居贞利建侯
　　磐大石互艮石象桓大柱檀弓桓楹是也震木桓象横渠谓磐桓为柱石是也营建本有作之事打初立基先正其在下之柱础必欲其安静坚固此营建之经纶也震本动象初为难始又当勿用之爻又在险中不宜妄动故利居贞磐桓定居也建侯分土定居者也皆经纶之事凡皆即象以明卦义非实义也
　　象曰虽磐桓志行正也以贵下贱大得民也
　　储其材固其基可知其志欲有所行正谓阳下居初也行志也不可行时也磐桓者因行以见志也阳贵隂贱阳君隂民互坤在上而顺初阳承于下故曰贵下贱又曰得民阳故称大以贵下贱而大得民则居贞建侯皆在其中此后小象有爻辞半者皆此例也
　　六二屯如邅如乗马班如【郑作般如说文作驙】匪冦婚媾【一作冓冓遇也】女子贞不字十年乃字【邅音旃】
　　屯邅皆欲进难进貌下动而上止故屯下动故邅邅颤也乗马者下动震阳下动也互坤为文斑象谓备办成列有待而进也应坎冦象相比而非分相干故亦目为冦凡爻在上为承在下为乗初非正应动于下而求与已合故曰匪冦婚媾婚媾者相对相配之卦与隣遇字同义详见震上及卷首不字者不字于初互艮不字象初非已应也乃字者乃字于五坤艮土成数十十象坤之乗承皆阳一正一不正一应一非应故有匪冦婚媾不字乃字之象变节故言不字
　　象曰六二之难乗刚也十年乃字反常也
　　乗刚谓阳在下反复也天道之变十年乃复
　　六三即鹿无虞【虞王鹿作麓】唯入于林中【朱欝仪以为谁讹虞曰唯徒也】君子几【郑作机】不如舍往吝
　　本义作逐鹿无虞陷入林中来氏宗虞王作麓山足也唯虞作徒手煦按唯独也即麓非一人之事正与无虞相合三居互艮之足故称麓即近也虞虞人三四人位也伏巽为入入山有虞乃可有无正应则无虞故为独入林中震之末行之尽故为陷入震阳木坎藂木艮木坚多节故称林坎伏离明见几象舍艮止象近险而前有所止宜舍矣若往而不舍必致羞吝动末止初与险相接故有即麓入林象动终止始故有几不如舍象动之终与险相接故有往吝象
　　象曰即鹿无虞以从禽也【郭京易举正以从禽上今本脱何字】君子舍之往吝【句】穷也
　　禽鸟兽总名穷谓下卦之终震动之尽史记汉书禽也
　　六四乗马班如求婚媾往吉无不利
　　屯卦三言乗马皆为震动于下动故曰马在下故曰乗求与往皆谓四初四隂阳相应故亦曰婚媾卦止二阳各有正应故两言之二比于动非应也故冦之四以动为应不劳余力故吉利
　　象曰求而往明也
　　明者坎伏离也卦皆阳求隂此独隂求阳故以求而往为明
　　九五屯其膏小贞吉大贞凶
　　六爻唯二五言屯言贞五陷而屯二应五而屯是卦名由五定也初五皆阳五陷而初动故利建侯独归于初然初微而五得位故于五有激厉之辞坎体霑濡故象膏坎以下济为功今阳为二隂所陷挟而制之不克下究故言膏之难阳大隂小二为五应六居二九居五皆得其正故皆称贞贞正也静象也女子而贞则得其正故曰小贞吉九五而贞则非其宜故曰大贞凶此只以应爻之徳与位形阳徳之居五位者宜振动有为故以凶字防励之屯卦三言乗马皆非自动者也屯难方殷非动曷济故独责备得位之阳大贞即居中而陷也与屯膏同义据时位言耳凶字由陷字推出
　　象曰屯其膏施未光也
　　阳徳贵施今制于二隂所施不如人意常觉其难故以为未光阳本光大为隂所陷故也
　　上六乗马班如泣血涟如【说文涟作】
　　下阳微中阳陷处穷极之地非可坦然大作之时乗马震之动象班如不遽进之象此据下卦言象也凡卦至上爻未有不兼下卦言象者坎为加忧为血为水防离目互艮手掩目流血泣象此据上坎言象也自上动而下故象泣
　　象曰泣血涟如何可长也
　　动与恒通而言何可长者恒伏而处穷极之位也
　　【坎下艮上】
　　艮止在外坎水在内水中通而善下非艮以蒙之必将一而尽又内陷而外不能行昏蒙之象故为蒙
　　蒙亨匪我求童蒙童蒙求我【马作来求我陆作僮】初筮告再三渎【说文作黩崔憬曰凟古黩字也】渎则不告利贞
　　蒙亨见不终蒙也蒙同萌非亨而曷由萌乎中爻震动陷而能动故亨屯为万物始生故得其元蒙在既生后故得其亨即坎卦心亨之亨坎水初出艮山止之故为蒙凡动于内而外蒙之使不得逹是因欲亨而后知蒙亦因蒙然后求亨故为蒙亨凡蒙未有不求通者二刚居中是能发蒙者我二也童蒙谓五艮为少男也崔憬谓告者五与二应渎者三四与二不应也煦按阳明隂暗互坤先迷外卦艮止迷而止发蒙象特不应者难为发耳三独乗阳尤属不敬凡筮未有不诚敬者初筮止是诚敬再三止是不诚敬总因逺近亲疎之异耳蒙又有蒙蔽之义隂皆蒙阳初独在下为阳所包故二曰包蒙蒙与包皆以外裹内为义初则初筮所成独为阳包故初筮告比卦二为原筮则初筮指初可知除二之阳爻不论三四乃再筮三筮所成而皆不相应故不告也后说义当
　　彖曰蒙山下有险险而止蒙蒙亨以亨行时中也匪我求童蒙童蒙求我志应也初筮告以刚中也再三渎渎则不告渎蒙也蒙以养正圣功也
　　险而止退困于险进阻于山蒙昧不通象以用也用我之亨通以行时中之教即愤悱启发也葢险中能动则陷而能通此蒙之所由亨也童蒙求我则其心志与我相应故可教坎曰维心亨以刚中此刚中便是释亨因坎刚亨于其中能发其蒙故初近中刚为刚所包遂有发蒙之说因众隂之蒙顺附于阳故坎阳亦遭其蒙蔽止一亨字为刚中言耳初筮告释曰刚中明二为卦主比原筮曰刚中明五为卦主也再三渎者初承阳比阳故告之五犹与二相应三四则乗阳不敬又不相应是烦渎乱蒙昧之人而已故不告互坤先迷蒙义也一以告为告五一以渎蒙为教者之渎皆非旧说以问者之渎解再三渎以渎蒙者作教者之渎解渎则不告然细玩词防止是刚中之二包初应五与他爻无渉耳养正二句释利贞二中正五亦中正故也亦见得渎则不告之爻均非正也然卦取童蒙辞取初筮告再三渎之象亦有少成若天性老大迄无成之义葢周易止以象告无理不可通也据童蒙而论所争在诚与不诚据教者而论所争在养之豫不豫须兼时位说不可专指位说葢刚中之说即有孚心亨之义而赤子之孚诚固未散而不杂也
　　象曰山下出泉蒙君子以果行育徳
　　山艮泉坎也不言水言泉泉者水所自出据山下言也山泉皆象也若山下出泉果足尽此卦真义则爻爻皆宜明山下出泉之义矣真义如在象辞外则象义明矣葢一阳亨于坎中为隂所蒙亦如泉水为山所蒙不能一防千里故取蒙象然隂虽蒙阳隂固借阳以亨山虽蒙泉泉固由山而出则出者泉之亨机也下蒙字是泉之蒙非卦名之蒙亦如地势坤之坤止取顺义与健字对言耳凡象中之卦名莫不皆然自来认为卦名以君子为效法皆未察象字耳其将以山下出泉为君子所法乎凡象中上叚皆即物理以象卦徳下叚即人事以象卦徳也果行从阳性善动而出育徳从水之滋飬万物而出果行象阳之能亨育徳象阳之能亨而并能发蒙以亨及羣隂屯之经纶向谓承屯来不知屯字止是难义特足云雷之义耳若经纶则因难而求亨者也解为效法难固非所愿法云雷何可法乎此之蒙字止是不能骤达若果育则自脩而求通之砥励也蒙中原无此义将何法耶彖中取发人之蒙此言自脩亦不同也屯五居天位以天下国家为任故象经纶蒙二居地位是独脩为已任者故象果育彖言教人亦学诲事也
　　初六发蒙利用刑人用说桎梏以往吝【说虞本读如喜恱之恱初发成兑兑为说吝说文作遴】
　　此爻独用一发字可知所发独此爻也隂非阳不发九二独言包凡包皆自外包内便可知是包初初为二包阳徳善动水性下流故能发初坎初入于坎窞者此也初筮之告便是此爻之发隂而居下蒙之甚者刑罚立而教化行用刑正所以发之变兑为刑人坎为桎梏刑具也在足曰桎在手曰梏坎为穿木互震足见艮手用桎梏象又伏离见震有噬嗑折狱用刑之象故丰旅贲皆言狱说即脱字脱桎梏不用刑人也变兑为恱为毁折坎象毁折故脱桎梏虞翻作喜恱吝者利之反小疵也和恱而脱桎梏安能发蒙说如字读谓言至行不至亦可
　　象曰利用刑人以正法也
　　坎为法律不释脱桎梏便知下句止是反言以足上意
　　九二包蒙吉【郑作彪文也石经陆作苞】纳妇吉子克家
　　蒙卦以二爻为动用之主包裹也凡包皆外包乎内非阳包隂则隂包阳若隂与隂阳与阳同性同徳合一不分皆不言包泰否姤皆外包内也包蒙包初也故彖曰初筮告而初亦遂言发蒙即敷教在寛意也然二阳亦被隂蒙如师二之在师中以为刚中便兼三四蒙二二包初两义凡爻俱兼时位及承乗应比看之包蒙据承者言吉即亨也纳妇据应言应五互坤顺应而且顺为得妇道故吉克家据本位言蒙以众隂有担荷众事象中男有刚中之贤又居下位而克任上事也
　　象曰子克家刚柔接也
　　刚中而上下皆柔故言接不専指应也刚柔接所贵在中不亢不抑得调剂之宜治家之善道也克家纳妇皆一义故不连释接与际不同际言时然之遭也接言位指我之应物说
　　六三勿用取女【虞作娶女】见金夫不有躬无攸利
　　互坤变巽兑皆女象二干爻干兑皆金震长男夫象故称金夫指二言也阳性上行三居震上二动而干之是夫以金赂已者三隂柔不中正应虽在上性止而不能相应三居坤顺之下有坎水下趋之性又变为恱动二阳又动而相比故有见金夫不有躬之象屯二本应五初阳动而干之故亦有乗马婚媾之象但屯二中蒙三不中屯震木上升蒙坎水下注故不字与不有躬异也
　　象曰勿用取女行不顺也
　　震行坤顺顺化而动变兑毁折故行不顺此归罪于三也
　　六四困蒙吝
　　困蒙者终于蒙昧不开明也四上下皆隂居坤迷之中逺阳无助又无应比故可羞通于未济故困
　　象曰困蒙之吝独逺实也
　　隂为虚体得阳而实无应无比故逺实可知周易贵阳
　　六五童蒙吉
　　此即彖中童蒙艮为少男也柔中居尊互坤顺变巽以应二是专心资刚明之贤者故吉
　　象曰童蒙之吉顺以巽也
　　由坤变巽故曰顺以巽正逺实之反所以吉
　　上九击蒙不利为冦利御冦【御荀作卫】
　　凡阳皆有动义击者阳动于外也二为隂所蒙故言亨卦外而动非有所蒙故言击治蒙贵刚今刚上而众隂顺伏于下故曰击蒙应坎盗伏离戈兵艮手持兵击象互坤顺变亦坤顺顺手而用戈兵则御冦之利非冦之利矣艮止故言御中有师象故言击言御
　　象曰利用御冦上下顺也
　　中爻坤下顺也变坤上顺也坎冦互坤以上承下顺也中爻坤上顺也
　　【干下坎上】
　　需湏也有所待也人之待飬唯食故又谓食为需论卦象水在天上未下于地必待隂阳醖酿然后成雨需象论卦徳以健遇险而不遽进需义也
　　需【归藏作溽李阳冰作两天郑元读秀】有孚【古一作专】光亨贞吉利渉大川需待也以刚遇险而不遽进待之义也孚信之在中也五坎内实阳刚中正而居尊位有孚得正之象互离光象坎心亨象屯蒙以隂裹阳而阳爻中正所重在亨故谓屯蒙得坎之亨需讼皆涵天徳而阳爻中正故谓需讼得坎之孚贞正也五刚中正为需之主正象大乾象川坎象坎水在前干健临之干知险渉大川象唯知险所以能需又互兑覆巽坎水而加巽木亦渉川象葢有信正之坎临以知险之干中互离明所由光而能通而吉利也
　　彖曰需须也险在前也刚健而不陷其义不困穷矣需有孚光亨贞吉位乎天位以正中也【郑虞作莅乎】利渉大川往有功也
　　险在前不可轻进当需时也知险之干临之刚而且健加以离之明坎之通则不冒险以进而不至于困穷位天位释有孚光亨字坎在干上阳居五位主坎之动用也正中释贞字二则言中不言正矣往有功即坎彖之往有功吉在其中矣
　　象曰云上于天【王肃作云在天上】需君子以饮食晏乐
　　隂阳和而后雨泽降云上于天是地气已升将雨之候待之可也此本上句来非卦名之需饮食飬气体晏乐飬心志有待时以动意待字却在言外物理人情莫不如此虞翻曰坎水兑口水流入口为饮食
　　初九需于郊利用恒无咎
　　干为郊广大旷逺者也健行而遇险故宜需郊未近险健行处下故曰需郊歴久不变曰恒利用恒安常守静不变其素以待也方在需初虑其不终故云然需郊从遇险来利用恒从需来无咎从用恒来雷风为恒初固震巽之爻也
　　象曰需于郊不犯难行也利用恒无咎【陆无无咎二字】未失常也
　　难处不犯即不冐险以进也未失常不失需之常道也
　　九二需于沙【郑作沚孟喜作沙衍】小有言终吉
　　沙则近水需沙渐近险也渐近于险虽无患害己小有言矣变隂故称小互兑口小言象谓众人见讥也化离明变之既济明哲保身不为险陷故终吉
　　象曰需于沙衍在中也【衍古作羡羡音衍】虽小有言以吉终也矣鲜谓衍即水字旧说作寛字解谓以寛居中不急进也谨按衍者水溢也多也文之重出者称衍是也上卦坎中爻变坎所变之坎在中故曰重出之水在中也水本险义重出则险甚故可畏论全象此为中爻论下卦又居卦中故称中重险在中故宜需若泥则陷矣故象致冦在中与在外相对则衍字与灾字相对便含有难犯之义观小有言上添一虽字便本衍在中来以吉终谓衍退而既济也
　　九三需于泥致冦至【郑冦作戎】
　　泥近水将陷之象坎为冦近与坎接互离戎兵致冦象三居健极才位俱刚而不中故有此象敬慎惕若故不言凶方与坎接而以为冦至水性下趋也
　　象曰需于泥灾在外也自我致冦敬慎不败也
　　坎在干外故曰灾在外坎盗而我近之是致冦自我也因在外与在中不同故象盗敬慎者干之惕离之敬也
　　六四需于血出自穴
　　坎水互离赤色之水又近干之大赤故象血血即坎非见伤也坎隠伏又当坎窞之爻故象穴出与入对坎终陷之深故入坎初陷之浅故出动于爻中则必出动于爻外则必入言虽需血柔得其正需而不进故有出穴象坎本陷而言出以隂爻两开本有穴象乃承乗皆阳又应初阳动复变阳故有出穴象近坎者以为冦出坎而三爻皆吉四上有应五中正也
　　象曰需于血顺以听也
　　承乗阳而所应又阳隂以顺阳为义故曰顺以听坎为耳听象听者听初也
　　九五需于酒食贞吉
　　坎水酒象互离水在火上酒食象互兑食象在兑口上未曾入口需象凡事容有不当需者酒食人待之以飬于此需之故正而吉向作已饮食说亦非需义贞乃爻徳不是戒词
　　象曰酒食贞吉以正中也
　　此释贞吉字彖之正中正指此爻正中当是中正方叶
　　上六入于穴有不速之客三人来敬之终吉
　　穴谓六入谓上穴需终之隂爻入需终之事四上皆隂爻在内变阳故出在外穷极故入需极将不需故有陷而入穴象我为主应为客下应之三阳具健行之性故不速而来一卦之末故言终至健知险可以拯溺故吉曷由知其来也待人而不至犹将需之今需之终矣非其既来乎因需终而知来因干阳性上而知来因三阳而知为三人因健行亲上而知为不速此周公立象法也敬者隂顺阳也终位也吉健而不陷也变巽故言入凡卦至上爻下卦三爻皆应细观当自知之
　　象曰不速之客来敬之终吉虽不当位未大失也不释入穴者入穴是陷之最深需之最久已具上六字中故不释三人位应上六故曰人来五既中正则当位矣上不当位止是不中正非论隂阳也本爻之象入穴二字尽之不速至终吉因入穴而推出全卦之象也不当位释入穴未大失因不当位而推出不速客来敬而终吉之义焦氏易林引不速客来指为盗贼然此属坎爻下又言失或古传指盗也
　　【坎下干上】
　　讼争辨也论象天上运水下流其行相违讼则相违者也论徳上以刚凌下下以险伺上据一人言内险外健据两人言此险彼健险健相持均欲求胜必讼之道
　　讼有孚【句】窒惕【句窒焉郑作咥咥觉悔貎焉读作踬】中吉【句】终凶【句】利见大人不利渉大川
　　孚诚实而无诈伪窒窒塞而能含忍惕戒惧而畏刑罚皆一阳内陷通中而自动之象故下便曰中吉得半自止正由孚窒惕故也得半即归逋之义不终讼也二中实孚象溺于二隂窒象坎加忧惕象刚居二中象刚虽沉溺有孚见窒惧而得中象故吉中即中正之中不可以惕中连读方合卦义终凶干在外之象五称大人互离利见象互巽木见坎水本可渉川值三刚在上阳实隂虚遇巽风舟重遇风必危故入渊入巽也渊坎也以刚乗险以实履陷故不利也
　　彖曰讼上刚下险险而健讼讼有孚窒惕中吉刚来而得中也终凶讼不可成也利见大人尚中正也不利渉大川入于渊也
　　健而不险必不生讼险而不健必不能讼下卦称来二居柔得中故能有孚而窒而惕及中而止吉者无讼之吉非讼之吉也此释下卦坎陷居中也终则极而至于成也此释上卦干健不已也干健故有终五之元吉利见者也故以五为善听之主此释九五一爻入巽渊坎也阳实而遇坎陷舟重遇风故危此冒险兴讼陷身之象通释上下卦也
　　象曰天与水违行讼君子以作事谋始
　　天上蟠水下润天西转水东注故行相违易遡曰横图干一坎六后天配洛坎一干六故曰违行【煦】按一生六成水数也而先后天彼此互易可悟天一生水之理元公曰洛书干与坎连而干飞离不飞坎其气不亲也故天水为讼天火为同人【煦】按谋始者干知大始干始美利也讼卦得名由内险之二然上有刚健中正之大人不可不察又縁中吉终凶故欲谋始始之谋否终之吉凶系焉惧其终违故也天水违行与讼何渉特取物理相违以象致讼之由作事谋始与讼何渉特取人事之不欲相违以象无讼之由也卦义原不在此故曰上下辞皆象也
　　初六不永所事小有言终吉
　　事但言初则不永可知如盗言初犯是也凶事不永则终吉可知讼本以言争今但小有言语辨白则事之不永可知讼与比初同是隂爻讼不永而谓为终吉比终来有他吉终来与不永何顿殊耶亲附者欲其始终无异乃由后遡前知非半途力屈之事故本有初知其终来有他吉相违者原不欲有终故由前逆后知但能有初者必终吉卦殊故义殊也小谓六变兑口言象讼六爻俱说时上道理因卦辞有中吉终凶故象辞亦言谋始
　　象曰不永所事讼不可长也虽小有言其辨明也长即永也兑口故辨离明故明
　　九二不克讼归而逋其邑人三百戸无眚
　　克胜也自下讼上不克而还故曰归逋逃避也坎为隠伏逋象邑人坤象详谦卦以坎化坤由动反静坤称邑又阖戸象互离又防离离居三三百象言邑小也二刚居柔得下之中未到极处又非五敌故有半事中止象卦辞中吉正指此爻无眚即中吉坎为眚变坤故无眚
　　象曰不克讼归逋【杨易谓不克讼归逋句】窜也自下讼上患至掇也【郑作惙谓心忧迭迭也杨易谓掇下有阙字】
　　窜谓不与之讼也掇拾取也义乖势屈祸患犹拾取也此言不克讼之故
　　六三食旧徳贞厉终吉或从王事无成
　　旧徳旧日之恶徳懐恨不平思欲报复故兴讼食者吞声不言之意互巽覆兑食象上应刚强终讼不回不免常受侵扰三隂柔自卑故有食人旧徳含忍不报象所由终不已害而吉也此与坤三同辞乾坤得类故言其合而含章天水相违故言其相忤而含忍贞厉与可贞同贞柔徳也厉干三之徳相得故止曰贞相违故不免于厉三故言终无成者隂柔也互巽变巽或象互离日应干君王象王事谓忿争之事坎终接干应干故为从王事隂柔有余而刚果不足安能有成二处中不终其事则曰无眚初不永三食徳皆隂爻所以终吉此只正接干处说道理故止曰无成而不曰有终
　　象曰食旧徳从上吉也
　　从上者从上九也隂以从阳为事既从则虽有恶徳自必含忍矣从上与从王事有异从王事谓接干也
　　九四不克讼复即命渝安贞吉
　　不克讼谓居干后而独应隂也复返也命天命此巽爻故不曰理而曰命复与小畜同皆为震爻即就也去其忿争返就义命也渝变也四变互震有变动象故随初亦言渝渝安贞变其忿争安于正也四居隂变隂虽离险即健处干最后当在渊之爻故有退象亦如三当坤三故从王事无成
　　象曰复即命渝安贞不失也
　　不失者本有而未失也初下卦始四上卦始始事便改图故初言不永者谓讼也此言不失者常道也
　　九五讼元吉
　　干五变坤五故同称元吉坤化干而有善干则刚健中正自有之善阳健居尊而得中是听讼得其平者故善而吉
　　象曰讼元吉以中正也
　　中则听不偏正则断合理【煦】按上有讼字不作听讼说亦可
　　上九或锡之鞶带【王肃作槃】终朝三褫之【郑作三拖与搋同拽也晁氏曰如拖绅之拖徒可切】
　　鞶带大带命服之饰男鞶带女鞶丝革为之或者设辞也干为衣又为圜带象干君居上变兑口应爻巽命锡服象互离朝象应离居下卦之终终朝象互巽月窟月初见亦朝之终也干三言终谓居下卦之中变离互巽此之终朝居上卦之终与离巽应也离居三三象需上三人谓下干三爻此正需下转而居上特在相违卦中故曰三褫褫夺也坎为盗变兑毁禠夺象命服岂以赏讼特设言耳极言讼不可终也言设若能胜至受命服之赏亦必不能常保此即终凶之意
　　象曰以讼受服亦不足敬也
　　纵受亦不足敬况褫夺随至其不可终朝明矣
　　【坎下坤上】
　　师众也地中有水百川附地众象论徳则内险外顺险道而顺行师义也论爻则阳处下中五隂顺之统兵象五柔居上顺而从阳人君命将出师象
　　师贞丈人吉【子夏作大人呉幼清从之陆绩作圣人不若大人为得】无咎
　　坎险坤顺坎水坤地古者寓兵于农伏至险于大顺藏不测于至静师象贞者二刚居中得正也丈人者老成持重练达时务者不得正则无名不得将则黩而无功今正而得人故吉而无咎
　　彖曰师众也贞正也能以众正可以王矣刚中而应行险而顺以此毒天下而民从之吉又何咎矣【崔憬毒古字音笃完厚也从生母防音独从草今考毒音笃音育防亥妹二音莓音枚苺音母罪切】
　　能左右之曰以众坤正坎也众正言为将者王言命将者刚才也中徳也言主爻也应谓五信任专也险坎也兵危事顺坤也人心服也才足戡乱徳足服人故称丈人崔憬曰亭也毓育通若作毒害非行险而顺民众顺从故吉师本有咎吉故无咎
　　象曰地中有水师君子以容民畜众
　　百川之流故有众象一刚而顺抚众隂故有容保象一阳畜飬众隂与小畜一隂畜众阳同义故有畜众象
　　初六师出以律否臧凶【杨易否即否卦之否臧即藏字晁氏云否多作不】本卦五上为君其余皆将律法也号令严明进退攻击皆有法也师初故云出师出故须以律若不律而不善则凶
　　象曰师出以律失律凶也
　　失律则否臧矣
　　九二在师中吉无咎王三锡命
　　师中即刚中六五中行皆此中也将不刚则怯过刚则猛刚中则恩威并济故吉而无咎
　　象曰在师中吉承天宠也王三锡命懐万也
　　师中谓二天谓王承天宠委任专也锡以物命以温语是宠任非褒功懐懐保懐万即羣隂顺服卦伏同人上干王象下伏离三象互巽锡命象皆对应爻之象
　　六三师或舆尸凶
　　或者设辞变巽也坤坎皆舆象卢氏曰坤为尸坎为车多眚防离戈兵失位乗刚无应尸在舆上故凶以隂居阳才弱志刚无应不中犯非其分必致大败此乗刚无援之象
　　象曰师或舆尸大无功也
　　不唯无功且大无功干称大咎归主将也
　　六四师左次无咎
　　古人尚右故右前左后盖干先坤后故右干而左坤左次谓退舎隂居隂象也夷四隂曰左股丰三阳曰右肱可知矣四居上卦之下故凡四皆有退象阳动隂静位次亦然三居阳四居隂动静不同故爻辞亦异度不能进完师以退故无咎
　　象曰左次无咎未失常也
　　知难而退师之常恐人以退为怯故云然
　　六五田有禽利执言【杨易以言作之非也】无咎长子帅师弟子舆尸贞凶
　　应在田之爻故言田坎中阳上下皆隂与小畜同禽象禽又取擒制之义鸟兽冦盗人所擒制也坎为盗禽害禾稼故亦为盗执者执坤为众互震变艮手众手俱动执获象言声罪致讨也长子指二震象又丈人也在众尊之曰丈人在爻象则为长子弟子指六三长之次也六五用师之主柔顺得中不为兵端下应坎盗故为田有禽象应敌兴师利在执言故无咎论大象二固吉爻论五则二为敌应之爻且有冦象故利在搏执而声其罪也论命将则二又应五之佳爻故又有长子帅师之说易不可为典要也舆尸来氏崔后渠取众主之说谓叅谋者议论不一旧说亦作叅以小人之说果尔则帅师之长子为木偶矣须知既言无咎又言凶原是一爻两象五居尊位下爻皆其所统除左次无咎者不论而懐之吉舆尸之凶则判然殊矣将固人君所命而得人则吉不得则凶故于命将爻中兼发两义长子即丈人能帅师则刚中顺应之义在其中弟子次于长子非丈人矣故致舆尸之凶贞谓五中也阳先隂后阳刚隂柔阳胜隂负故凶
　　象曰长子帅师以中行也弟子舆尸使不当也
　　中行谓二刚中而互震也使不当归咎于五也
　　上六大君有命开国承家小人勿用
　　伏干为大君互震伏巽为命命即开国承家之命坤国象变艮有门阙家象功大开国功小承家开国原其始承家要其终上六师终论功行赏时也小人坎盗也勿用震初也是守成保邦之事见当任贤也
　　象曰大君有命以正功也小人勿用必乱邦也
　　无私曲故曰正乱邦与懐邦相反
　　【坤下坎上】
　　比亲附之卦水附地而不离比象五刚居尊众隂比附有一人统驭万邦景从之象故为比
　　比吉原筮【于寳本比原筮原卜也周礼三卜一曰元兆杨易原即原泉原始之原坎象水原也】元永贞无咎不宁方来后夫凶
　　原再也礼曰末有原是也比蒙皆言筮而初与原异蒙坎刚居内中内则初之三筮所成比坎刚居外中外则再之三筮所成蒙之包初者唯二比之亲附者唯五五在坤师皆称元吉故此亦称元观不宁二句及彖辞元永贞无咎以刚中也则原筮二字似当指五然此以原筮指五而蒙之再三二字复何所指乎且后夫之凶亦在上卦何以为元一曰原筮指二谓独与五应蒙之初筮指初谓独为二包元善指五永贞无咎与后夫之后对举即因不失其亲之义指应五言故蒙与比皆以刚中释之是皆因刚中之爻而觉初筮再筮之爻与他爻特异耳元善永常贞正也既刚而中吉何待言刚中之爻正蒙比动用之主爻此卦体所由定条教号令所自出若与诸爻相比则有能发与不能发能比与不能比之异故彖辞遂一一分别言之二固独应五矣初三与二同为顺体四既附五又与二互为坤顺莫不顺而趋上故曰不宁方来上之一爻独在五后又不相承故凶凶与元永贞无咎相反者也
　　彖曰比吉也【吉也之也王肃本谓衍文非也】比辅也下顺从也原筮元永贞无咎以刚中也不宁方来上下应也后夫凶其道穷也
　　吉比之吉也与渐也字同辅谓下隂顺从皆有辅佐之义一说指四言谓四独近五下隂顺四比于辅者以相比也据比义而论唯四为能比五故文王言比吉孔子特添辅字明谓四也原筮元永贞无咎谓二也刚中之五当权得令四比而辅矣从辅者又顺以相比原筮之二又与之相应四与二均有其吉皆由不违乎刚中者致然故总承之曰以刚中也不宁方来则初三皆在其中上谓四居上卦下谓下卦后谓末后所成之爻与原筮初筮皆论爻也据五而论则上独在后故曰后夫当上下相应时上亦宜在应中不然则何云上下应也然谓之后夫者或亦观望而独处后耳
　　象曰地上有水比先王以建万国亲诸侯
　　水附地地顺水物理之相比也建万国九五下临坤地亲诸侯五阳下抚羣隂人事之相比也彖则人比我象与爻皆我比人
　　初六有孚比之无咎有孚盈终来有他吉
　　有孚诚信也比者比于人也比初贵诚斯可无咎又必诚信充实自初至终乃有他吉他吉谓意外也二与五应自内而得贞吉今初五无应比二而得吉故云他吉亦如损益之五二切近主爻故以或益为意外之益缶者土器中虚坤土中虚象土徳诚信坎水流坤初动成屯屯盈也故盈缶因诚信充盈故知有终因在内故称来初在比中亦亲附之爻特逺五无应却能比二比也者既久而不暂离之义若使其后有违安得云比乃亦有始初观望势穷力屈乃始相比其心不可谓诚唯自初已然方知其诚信所以无咎若使中路改易曷云有初唯自初至终无异非极诚信者不能故象以盈缶
　　象曰比之初六有他吉也
　　初非五应但以初诚极至比二而上顺故有意外之吉六以顺阳为美隂徳本实赤子之心不失最初故云然
　　六二比之自内贞吉
　　内谓内卦自内而比不失已亲也谓二五正应二又居内则亲象也别于初在应外四疎而外比者也
　　象曰比之自内不自失也
　　当比之时殊方异俗尚有盈缶之诚故自内者为不自失本相亲也
　　六三比之匪人【王肃本下多一凶字】
　　三不中正不能择人而比与五又无聨属而乗承应皆隂故为比之匪人匪非也
　　象曰比之匪人不亦伤乎
　　悯之而凶可知矣
　　六四外比之贞吉
　　外谓外卦外比谓从五柔爻居柔比阳得正吉道也本卦独九五为贤二以正应比于内是亲而不自失者四以相近比于外是疎而能从贤者故皆贞吉
　　象曰外比于贤以从上也
　　五阳刚中正故贤居尊位故言上从谓四之分义当然
　　九五显比王用三驱【郑本作敺】失前禽邑人不诫吉
　　比之者比人也显比显然光明听人之比已也此二字为主象下皆显比之象五君位伏离日王象三驱猎也离三数坎马驾坤车驱象伏离网罟互艮手持之又且覆师用众逐禽之象虞翻曰背上六故舎逆据三隂故取顺不及初故失前禽【煦】按比五即师二也师五田有禽谓九二在田两隂为翼有禽象师五动与二应师二不动不变禽象不失故有禽比五既动阳变为隂禽象不见故失禽未变者前已变者后故曰前禽三驱三隂比五而顺也猎必合众故于比象之取者取而舎者舍得失两无容心正无私曲而光显之义坤为邑为众三四为人位不诫即顺比之义私属亦喻上意也
　　象曰显比之吉位正中也舍逆取顺失前禽也邑人不诚上使中也【易举正象曰失前禽舍逆取顺也今本误倒其句】
　　不中不正安得光显前之三隂互坤为顺上之后夫背阳为逆顺谓比逆谓不比上使中谓隂之顺上之五阳使之也
　　上六比之无首凶
　　阳资始故干称首隂处卦终又在五阳之后有背去之象故曰无首隂以阳为类得阳而始有所资背阳而去不得所资又穷极将反故凶干之无首而吉者乾元既到亨时万物皆得所资此亨时之事非元中之事故无首吉也此后诸卦皆以得阳为幸无首则不得阳故凶凡卦之气皆自下而趋上故初比二二比三三比四四比五五下四隂又顺以比五乃上独背五而去又无所比故彖称后夫而爻称无首首与后对不能为首岂不后乎无首而亦曰比之谓在比中五又比于上也
　　象曰比之无首无所终也
　　爻曰无首象曰无终者凡物必能有始然后能有终无首者无始也其在坤卦即防朋是也隂不得阳不能有始则不得所资而含胞孕育之无基代终之理已絶故曰无所终荀慈明曰阳欲无首隂以大终隂而无首不以大终此言深合易理葢阳欲无首者欲其交隂而有所施然后物得所资而各有其始此即用九无首之义然慈明不释于用九节中此用九一节所由仅作占卜看过隂以大终者谓其得资于元翕而受之然后能发阳之用无成而代有终也隂而无首不能得阳之施不以大终者既不能得阳之施则无所翕受而不能发阳之用安有代终之理葢阳欲无首欲阳之交于隂隂以大终欲隂之交于阳孔子赞元以大至于用六曰以大终也便可知隂之始终于干矣故阳欲无首而隂则必不可以无首周易未经秦火独頼占卜得以不废未必非前古圣人明知后世必有焚坑之祸故隠其事于占卜其妙于蓍龟用得传大道于不坠学者须细心体察其妙莫详于函书兹特其约之者耳
　　【干下巽上】
　　小隂也畜止也养也干下巽上以隂止阳又一隂居四五阳皆其所畜以小畜大故为小畜又以隂畜阳能繋而不能固亦为所畜者小又畜之未极阳犹尚往皆小畜也然尚往指隂不指阳也
　　小畜【敕六切古本一作蓄归藏小畜作毒畜陈应城引韵注归藏作育杨易音旭郑本畜飬也】亨密云不雨自我西郊
　　亨者互离防坎心亨象一隂而五阳附之隂阳相得亦亨象二五阳刚居中皆亨象宻云二句正畜小之象互离防坎云象兑西象干郊象泽气蒸天得坎半体隂在天上为云隂居隂故曰宻云巽风见离日为不雨宻云隂物西郊隂方皆谓四因畜小故不雨彖中尚往与下降对是隂之方行非其既盛故用一自字以见尚往之为巽初若雨则升极而降者故上九穷极将反乃有既雨之象
　　彖曰小畜柔得位而上【句】下应之曰小畜健而巽刚中而志行乃亨密云不雨尚往也自我西郊施未行也柔得位谓六居四释小也上下应向谓五阳应四释畜也【煦】案卦上二阳体同一卦不宜言应当是巽隂得位于上而干初健往于上者应之也故曰下应因应隂者方始有初故有宻云不雨之象云固雨之初也内健则果决外巽则和顺又二五刚中可以伸必为之志故曰志行健巽刚中志行是亨之故尚同上天气上而地气下无雨之时则然雨则隂升而上交于阳升之极盛始降下为雨今隂虽离地甫至天位犹未全交于阳故曰尚往上往与下降对西郊互兑也兑居下卦四隂由兑而升未至天位故曰自西郊明在方升未到下降故曰施未行即未下降耳风行天上命未下颁故也
　　象曰风行天上小畜君子以懿文徳
　　风行天上命未下行也若天下有风则诰命四方矣风巽也虞翻以干为徳离为明伏坤为文初至四体夬为书契干离照坤为懿文徳【煦】按坤迷非文也干二天下文明文徳乾象也又大象离柔来文刚与贲同故也懿美也干粹精巽和顺皆美徳文徳徳之见诸威仪文辞者畜聚也徳须畜文亦须畜
　　初九复自道何其咎吉
　　初震爻故言复对巽隂言也复有循环往来之义故唯初爻可言二之复牵焉而已复自道者隂柔不能自主故以比阳应阳为美坤以交干为得主是也阳则可自主矣爻独应四嫌于狥隂故以复之一字离应而着循环之防又以为自其之道明阳得自主耳何其咎阳刚独断本无咎也
　　象曰复自道其义吉也
　　既复而循不息之义乃乾道之自然义即道也
　　九二牵复吉
　　非震爻何云复因初为复爻牵连而及故也如云牵于初复而升进耳宜曰初从巽复二从初复巽为防两防相引曰牵
　　象曰牵复在中亦不自失也
　　在中者兼上下爻明牵复之义亦者承初之辞初阳刚正不狥乎隂得自具之道而不自失此亦牵复于初不自失也
　　九三舆说辐【古亦作輹】夫妻反目
　　辐轮也干为圜又健行圆而健行在下辐象变兑毁折脱象舆去其辐则不能行此卦爻爻有行意故卦辞言亨干徳上升巽性善入曰牵复曰以隣曰积载皆行象脱辐独象不行以能畜之四在前又应既处之爻也下曰夫妻反目便知是受制于人非阳刚本性大畜之輹与辐不同輹乃轮旁系木辅车而行脱易设亦易是有待而行非不行也虞翻曰豫震为夫巽为妻为多白眼离为目离火动上尅干金反目象荀爽曰妻乗夫不正互睽反目不相视也三四初时隂阳比恱及变兑口舌巽不果多疑又夫内妻外妻乗其夫三反见制故反目葢阳性上进终不可畜故小畜止畜得九三一爻
　　象曰夫妻反目不能正室也
　　男外女内位之正也今男内女外妻乗夫故不能正室
　　六四有孚血去惕出【马云血当作恤晁以道云古血作恤】无咎
　　大象离互离防坎皆孚象坎为血为加忧血去谓去其体之见伤惕出谓出其心之见惧谓坎象隠伏又据变爻言也未变伏坎有血惕既变成干何有血惕此爻独为卦主承五应初又乗承皆阳恊助者多虽干金上进尅巽木宜有血惕然与五阳合体为巽巽性顺入以容之隂阳相恱若可伤而终不至伤若可惧而终必无惧故有此象观象曰上合志便知与上五阳同为巽体得五之助故无咎
　　象曰有孚惕出上合志也
　　五为坎爻得刚中志行之亨此伏坎有心亨之义故曰上合志若兼上二阳则上爻不宜言志且六十四卦中不应不比者何能为用爻之助
　　九五有孚挛如【挛陆氏释文力耑切马云连也子夏作恋如云思也】富以其隣五坎爻大象离伏坎皆孚象挛缀缉也相连固结之义巽为防五变艮手挛象富谓四隂有形可积也五与四比挟隂而有之五之富也三阳同徳称隣先天图干巽相比故称隣富字详具谦卦隣字详见震上月窟一隂出于干而干体遂由以终今巽干合体因此一隂能止下干故卦名取以小止大之义能左右之曰以虞翻曰以及也因干性上升仰承乎四四固得而用之今五挟四成巽体四固积隂富有之爻若五资四之富以及比隣凡四之所用五皆得而用之者然也故曰富以其隣荀爽曰五以四隂作财与下三阳共之故曰不独富观此之富以其隣指四隂畜干而言故知四之合志断指五之一爻
　　象曰有孚挛如不独富也
　　以此一隂与下三阳共之故曰不独富
　　上九既雨既处尚徳载【晁氏曰卜京虞皆作尚得】妇贞厉月几望【讹作近望孟荀一行本作既望】君子征凶
　　畜极变坎故雨处止也巽性既进而退巽风吹防其雨既雨既止之象尚同上尚徳载三阳为徳互伏坎下干为舆变坎亦为舆上变需与三人同义皆指下干干为徳徳载谓积三阳而载以上往故曰尚徳载大有大车以载积中不败相同载字便兼积义因此卦所畜本小故至穷极之爻而曰徳积载言其多也与大畜何天衢相似亦如通卦言宻云不雨至上而言既雨耳天下可积而载者唯文与徳故象辞遂兼言文徳便是畜义此言徳不言文小畜所重止在徳耳巽妇畜干夫以顺为正今坎成巽壊失巽顺而为险陷危厉之道故始贞而今厉互离日变坎月巽伏震互兑震东兑西日月相望【煦】按望谓干也月必至望始见三阳纯干之象几近也谓望前之近望者为兑隂之终即干先三之始也望后之近望者为巽隂之始即干后三之终也此义自具先天图亦犹夫徳积载三人来全为下干立象易言几望者三皆不离兑巽归五下兑互巽五又变兑隂终而又始故言几望孚四上巽下兑其隂一始一终故言几望隂之始终必交于干故此卦借月以言干三阳故称君子畜至徳载则所积已重变坎车应兑毁则载之者难故征凶亦如讼彖舟重遇风之说因此卦亦有天水之爻也变坎为狐疑
　　象曰既雨既处徳积载也君子征凶有所疑也
　　坎习积象坎为狐疑此是畜之极处故添积字当积载之后而言征坎舆巽舟载重而遇兑毁安得不疑
　　【兑下干上】
　　履在下而人所践履者又礼也礼以下人故以履为礼此卦两体一柔居下卦为用故通卦皆取自下奉上之义而自上乗下之义反轻非用爻也天尊于上泽卑于下履象内和外刚礼严而和象伏谦谦用爻亦在下故曰谦以制礼杂卦曰履不处也故爻爻皆有行义
　　履虎尾不咥人亨
　　虎兑象以柔下刚则在上者蹈借乎下故曰履虎兑象和恱三乃末爻故曰尾伏谦谦之下艮亦曰尾也所履者和恱柔顺故不咥人虽以自上履下为义而和恱柔顺中便含礼意彖辞所由有以柔履刚恱应乎干之说此与讼初旁通履虎即小有言不咥即终吉皆先后相悬凶吉异等之象上履下而下委婉两无违忤故亨
　　彖曰履柔履刚也説而应乎干是以履虎尾不咥人亨刚中正履帝位而不疚【陆绩作疾】光明也【自刚中正以下杨俱改入文言】柔履刚即柔下刚也履即冠履之履与大象同如云礼下于人耳为用爻在下和恱恭顺乎上也恱而应干有何违忤故象辞有上天下泽辨定之说为用爻在下耳因其恱而上应故干之乗借乎此者自无危机所由不咥而亨也因履刚恱应上得安处其位故又有刚中正履帝位不疚之象向来但作践履说误也葢履刚恱应是就兑之恱应而见仰承之无忤履虎不咥是就干之下蹈愈见和恱之感也皆明亨故也刚中正指五言五帝位也即象辞上天之义不疚者恱而在下故也总为用爻在下也光明为互离也
　　象曰上天下泽履君子以辨上下定民志
　　天尊泽卑重下泽不重上天为用在下卦也泽安于下得恭顺事上之道故谓履即是礼辨上下以严天泽之分定民志使安上下之常然但曰定民志不及上字则用柔益明
　　初九素履往无咎
　　素白也亦为平素犹常也即不饰不雕也阳下居初未为物迁故称素履犹云洁素平常之礼礼贵善下在下故往无咎往阳徳也此卦隂在干下有似干人之足故爻皆言行
　　象曰素履之往独行愿也
　　无应无比故言独即比卦应外之说素谓在下居初凡物皆始微末盛始小末大始清末浊非中爻故言愿不言志
　　九二履道坦坦幽人贞吉
　　变震足履象又为大涂坦坦象道本四达居中而可四达故言道居互离之下故言幽二人位故曰幽人与归二幽人同在下得中故幽人贞吉二与四同二坦坦四愬愬者二中四不中也二五皆中二贞吉五贞厉者二刚居柔五刚居刚也阳处隂位得谦而在下之礼故六爻皆阳处隂位为美
　　象曰幽人贞吉中不自乱也
　　中徳在内则见内重而外轻故中不自乱谓无应而不失中也爻变则震动于下艮止于上而中仍如故故为不自乱但曰中则幽人贞三字皆释之矣
　　六三眇能视跛能履履虎尾咥人凶武人为于大君互离目不正遇兊毁眇象伏震足动于干人之下不正遇兑毁跛象侯果曰三兑爻互见离巽离目巽股体俱非正虽能视眇目者也虽能履跛足者也仲虎曰归初跛不中也二眇不正也此并书之恶不中且不正也三人位正居兑口干人之足动于虎口咥人象互离兑水火相刑巽兑金木相尅亦咥人象三变六爻皆干以兑恱离文变而刚猛武象三人位武人象阳大隂小隂变阳大象变干大君象干动而有为为于大君象周易无闲字诸解竟说为君置于字不论非也况五君正位于上一卦中岂有二君当知此即或从王事之爻縁经文之事非纬武者所能今大君之事武人竟欲为之是即眇视跛履妄作妄为履虎之象也葢隂柔之才本宜守分乃居刚志刚变刚应刚亦妄而已矣
　　象曰眇能视不足以有明也跛能履不足以与行也咥人之凶位不当也武人为于大君志刚也
　　不足者隂人之才不当者柔居刚也爻以位为志志刚言妄而不安分也
　　九四履虎尾愬愬【马融作虩虩】终吉
　　三为用爻四上乗之故亦称履尾愬愬畏惧貎四乗柔居柔而上逼至尊故以恐惧而致终吉三才柔暗而志刚猛故触祸四才刚猛而志恐惧故免祸
　　象曰愬愬终吉志行也
　　此震爻变亦互震故言行互坎伏离故言志志行者柔顺以事刚决之君得行其志也初独行逺君也四志行近君也
　　九五夬履贞厉
　　夬履皆干兑相易在履而当夬位所履之卦又见夬象故称夬履夬决也慨然以天下为任主张太过也彖言全象见其刚中正故善之爻专言五动变成离则又明燥而愈夬矣
　　象曰夬履贞厉位正当也
　　位当而亦云贞厉伤于所恃也又下卦恱体因恱而成夬故兑之九五亦云位正当
　　上九视履考祥【郑陆晁氏皆作详】其旋元吉
　　此与在下之用爻相应离目当履位故云视履谓行路而看足下也考成也作稽考亦可祥善也变兑和恱故言祥蹶趋行常多踬蹼今视其履者欲成其善也干徳健行亢当有悔将复之爻故言旋旋转也行之圆转也视履以成其善故行之周廻处无不善而吉也
　　象曰元吉在上大有庆也
　　大即元庆即吉干故称大此卦亦具天火之象故言大有以火照天何所有之不见此卦居隂者固佳应隂者更善













　　周易函书约注卷三
<经部,易类,周易函书约存__周易函书约注>
　　钦定四库全书
　　周易函书约注卷四　　　礼部侍郎胡煦撰
　　周易上经
　　【干下坤上】
　　先天乾坤正位而始终之后天坎离正位而始终之后天即先天之交乾坤之二用也上经发乾坤之用河图先天之妙也下经发坎离之用洛书后天之防也天处地位地处天位交象泰通也泰在混沌时否则天地定位在两仪之候故泰先而否后
　　泰小往大来吉亨
　　小阴大阳往来以内外言卦爻将成来必在内而始克有初内爻既成往必出外而各成卦体隂外故小往阳内故大来先言小往者隂阳之理流行不息小者不往则其位不虚而其来无地刚健发越之性既来于内则万物之资始有基故吉而亨亨者健行之性不终秘也其不具四徳者泰在天气既施后故不言元止言亨仍未到资生时故不言利贞
　　彖曰泰小往大来吉亨则是天地交而万物通也上下交而其志同也内阳而外阴内健而外顺内君子而外小人君子道长小人道消也【杨自内阳外隂下改入文言余卦天地日月四时圣人万民万物之类杨俱改入文言】
　　天地以气交上下以心交隂阳以气言健顺以徳言此造化之小往大来君子小人以类言此人事之小往大来内外释往来隂阳健顺君子小人释大小而吉亨已在其中
　　象曰天地交泰后以财成天地之道辅相天地之宜以左右民
　　财同裁五隂故称后道言其用之广大宜言其用之当然因天道流行而裁为春夏秋冬因地道广逺而裁为东西南北皆裁成之使不过也春生秋敛合天之运髙黍下稲相地之宜皆辅相之赞其不及也左右经纬错置之义左法天旋右法地扶植以遂生辅翼以复性俾如天地之通泰也乾坤之后屯作君蒙作师需饮食之讼刑政以治之师武以戡乱比文以附众至富教全而文徳懿礼教行则泰运成矣
　　初九防茅茹以其彚【郑本茅音苖彚古文作董遇本作夤又傅氏注云彚古伟字实当作】征吉
　　此震爻中互震变巽隂木故象茅在下故象茹茹根也下动故象防三阳同类流行不息故象防茅茹此与六五归妹皆兼互卦言象也彚同猬以其类多故借为类字一曰草木孛貌言防动一茅根茹相连同类而起征震爻也与四之行同自下升上四顺应而不违进皆得志故以其类征吉
　　象曰防茅连茹志在外也
　　志由震动而见外由四应而见
　　九二包荒【石经包荒包承包羞俱作苞郑本作防水广也虞曰大川也郑元读为康云虚也】用冯河【冯慿通】不遐遗朋亡得尚于中行
　　来氏以包为包初以亡为亡初乌知两物各异始可言包若隂与隂阳与阳同体不分何能相包蒙与姤皆阳包隂也又必外可包内内不可包外内与内何能相包当知卦爻各有主象其下物理人事无非释主象而已详具函书荒者坤地旷邈之形又草木附地芜秽之象若八荒大荒是也干阳居中坤隂外包九二又属中爻是生气含蕴于坤中之象故曰包荒如云为荒秽者所包耳此二字主象已完下面人事物理无非包荒之义二坎爻变又互坎故象河干健利渉大川故象慿不遐遗即不我遐弃遐谓相隔逺也不遐遗谓五应也变坎尽处方为六五以健升之性赴必应之爻故为用冯河不遐遗健行之性不能停蓄故有朋亡得尚之象尚同上中行指五朋本相资得助之称此则谓三阳相连也朋亡者絶类而行也二变离成干壊故朋亡上者干之升性也通象全言应五故包荒二字先即据坤言主象
　　象曰包荒得尚于中行以光大也
　　畧中三句独以得尚句承之可知主象之外止是一义上面提包荒下独以得尚自承之可知下段全是包荒之义大干徳光变离也玩光大二字可知朋亡便具中徳无私之义
　　九三无平不陂无往不复【杨易古易用无平不陂程传从之今易用无往不复本义从之穼兼用二句】艰贞无咎勿恤【句】其孚【句】于食有福
　　陂倾邪也平陂以地形险易言往复以天气往来言爻本乾坤相际故先列乾坤两象以寓必合之防然在干三只以无往不复为主象因与坤接故先言平陂引起之下三句皆相接之象无平不陂险者由易者相形而见则地不可以一形拘矣无往不复干徳循环不息则天不可以不迁论矣干徳上升天与地接故云然耳艰与屯难同义刚柔始交也贞正也隂阳合徳何邪之有恤忧孚信也更革之际干惕君子当有一畨震惧故曰艰贞无咎然隂阳得类自必契合故曰勿用忧恤其必孚也坎离天地中交也此正天地中交故皆言孚互兊变兊食象食有形坤象饮食自外入腹所以养内兊口承坤故象之礼曰饮以养阳食以养隂食为隂象明矣无坎象故不言饮勿恤二句即无咎也其孚言坤之不违于食有福言干得坤而有助也向作泰终否来说竟以坤卦为不美矣无坤何由成泰交乎如使泰中可言否否不可废乎泰三便可言否否三何不言泰乎甚矣其误也
　　象曰无往不复【古易释文用无平不陂】天地际也
　　不举无平句重主象也不举艰贞三句义在无往句中也诸爻小象皆是如此非畧也上与坤接故曰天地际与坎四刚柔际同三四为内外之交俱从相接起义此通例也
　　六四翩翩【古作偏偏释文作篇篇】不富以其隣不戒以孚
　　此与三皆天地之际故各说相际之理互震变震有动象翩翩如需之三人谓三干也此二字为主象坤有形可积故言富繋辞以富有言坤是也不富者下隣三阳为翩翩上往者所变不成坤体隣比接之称隂为阳变隂之所挟不能自保揆厥由来实由隣起故曰不富以其隣小象失实即不富也四已变震并上二爻皆不成坤故曰皆失实富字隣字详谦卦皆字谓三隂合徳于干之防但变一爻皆不成坤观此则阳虚隂实可知向拘阳实隂虚之说据此小象亦可云失阳乎不戒以孚见不颁戒令而已孚信明隂阳契合之妙也
　　象曰翩翩不富皆失实也【郭京举正作反实全书从之】不戒以孚中心愿也
　　阳妙于神隂妙于形故系以富有称坤今云富实殷实是也
　　六五帝乙归妹以祉元吉
　　中互震兊归妹象五帝位震亦称帝坤本纳乙坤而下顺故称帝乙上柔顺而下从刚阳所由称以祉元吉震长兊少故称妹五应二妇人谓嫁曰归故言归妹祉福也以祉以此得福也此全据中互以立象也
　　象曰以祉元吉中以行愿也
　　中中徳也隂阳交泰乃其所愿故二尚五归一往一来之义二中行五中以行愿正上下交而其志同也四与阳心相契故曰中心愿下嫁则见诸行事故曰行愿
　　上六城复于隍【子夏作惶姚信作湟】勿用师自邑告命贞吝坤土变艮土离象中虚外围故象城隍城下沟无水称隍有水称池坤既变艮则为径路门阙果蓏城上有径路于门阙又生草木则城倾圯复隍象也穷极将反故象复复者因其本下而言也无平不陂是由平而陂谓干终而接坤城复于隍是陂而复平谓坤终而接干与无往不复之三应故亦言复此四字主象也下三句则处将复之道也坤为众互震变离为戈兵师象谓兴兵动众以服之也变艮止故言勿用师险陂象勿用平象仍是复隍之义震为笑言互兊口告象兊覆巽命象命出于天干在下故言命坤为邑自邑告命由近及逺也贞本坤徳厉与干悔同义穷极将反也吝字不止羞义隂道収敛到得穷时亦愈俭啬不中礼耳此象止是泰道将终去阳最逺其志将有不同惧其强合故曰勿用师然同体中有不戒而孚之四有中以行愿之五虽不克骤相孚契犹可借以传言故曰自邑告命然不能强合而徒以言传虽所持甚正啬亦甚矣故曰贞吝
　　象曰城复于隍其命乱也【杨易乿古治字】
　　坤本安静静中之动故以为乱与龙战相似
　　【坤下干上】
　　否之匪人不利君子贞大往小来【俞琰读不利句君子贞句】
　　否履同人艮四卦之辞皆连卦名匪人同比指小人说谓非同类也故下曰不利君子贞对匪人言耳匪人得志内据持正之君子曷利乎互巽行权故不利贞总由阳外而隂内故下曰大往小来俭徳辟难正为此
　　彖曰否之匪人不利君子贞大往小来则是天地不交而万物不通也上下不交而天下无邦也内隂而外阳内柔而外刚内小人而外君子小人道长君子道消也隂性静而居内有盘据象阳性动而趋外有散越象故曰不交泰言志同此云无邦见人志不同必至离散乱邦也坤邑邦象坤先迷无象阳性上逹外往而不顾其下故无邦据干之违坤而立辞易为君子谋也
　　象曰天地不交否君子以俭徳辟难不可荣以禄【虞作不可营】
　　圣人立辞彖象卦爻皆是一义自来各说道理皆非俭徳俭约其徳敛其道徳之光也坤吝啬俭象辟难辟匪人之祸也三阳在外干为逺互巽而见遯辟难象禄谓坤隂有形凡食货财赋皆象之不交从上下分处说道理不可荣以禄人不得以禄荣之坤隂趋上而日进有欲荣以禄之象干阳趋外而日逺有不可荣以禄象此又兼两体说道理
　　初六防茅茹以其彚贞亨
　　泰初震爻变巽否初巽爻变震故皆象茅茹贞者上有九五刚健之君三隂牵连志在乎君从阳应阳所由正而得亨泰言征干阳之动用否言贞坤隂之静体也
　　象曰防茅贞吉志在君也
　　泰否茅茹皆从初字立象有初则必有继茹而有彚并及其余也志在君者初在下之义也坤体卑贱初又居下下之所承故以为君泰言外否言君泰五不若否五刚健中正故泰则统论上卦而目为外否则专论九五而称为君
　　六二包承小人吉大人否亨
　　包承主象也泰为交卦则兼上下而言义否不交之卦则包承自是两义包非亲内之辞乃外而不内之辞干外坤内干动坤静故象包干上坤下干尊坤卑故象承坤之乃顺承天是也小人吉大人否亨皆包承义也小人得志于内君子畧不之较故小人吉君子在外日逺故否而亨也
　　象曰大人否亨不乱羣也
　　不乱羣是君子不乱于小人之羣可知否亨全说外干全是不交不言小人易为君子谋也不释包承便知下二句即具包承之义泰卦爻爻言交否卦爻爻言不交爻本于卦也凡卦辞爻辞皆有主象如小人二句即说包承是也
　　六三包羞
　　处羣隂之后与阳最近阳外故为阳所包阳外之而犹亲之故可羞此二字爻义已完不更一辞所由知包承亦主象也其小人二句特包承中义耳三隂皆内三独亲阳若小人之饰貌以昵君子君子包之畧不介意者也又若穷凶极恶敢于犯正阳独外之犯而不校者然二者皆可羞凡人果相契合劝善规过必当明正其辞若或外之则是之与非皆含糊混过故以包为外之之词
　　象曰包羞位不当也
　　与二同包二曰承而此曰羞与阳近也故以为位不当
　　九四有命无咎畴离祉【畴郑作骂杨离与罹通】
　　互巽变巽命象命由天出居干下而见巽命若命令下沛者然故言有命向作济否之志得行又以不极其刚为无咎据此觧说上有刚健中正之五下有奉令承顺之四又有下沛之恩令泰交之盛不过如此顾犹称为不交之否何耶当知否是不交之义凡阳皆具外飏之性此爻近与隂接全说亲比无交之义耳俭徳不荣以禄正为三阳而言开口先说有命命由天定者也便知此爻独以义命自安故离下而上离内而外离坤而干絶非众隂混浊随波逐流者比故下曰畴离畴众也指下三隂离违而去之以命自安何咎之有畴离从有命中出祉从无咎出如以离作罹字改则有命二字便有俭徳不荣禄之意有何咎尤畴离祉者聼众人之安享其福而已不与也皆违隂之义也小象说志行即畴离之义行震爻也志由行见又以爻居否中与泰中心愿也之爻同也愿与行交不交分矣又因卦有遯象中互艮止爻变又为重山是真有天命俭徳辟难而无咎者也坤隂静镇干阳动升故在内则趋而上交在外则发而散越
　　象曰有命无咎志行也
　　行即辟也在卦中故言志唯有行所以能离不知天命乌能行而辟乎凡两卦相接皆说相接之义爻相比皆说相比羡之义此爻既与坤接而却居上卦即干四进无咎之义故言行五之休便从行来非志大行之说唯有在先之行所以有在中之休休行之既倦者也凡爻难觧者宜证诸小象小象难觧者宜证诸爻辞卦辞并及大象又必前后互参不相违悖始得真觧读易者不可不知
　　九五休否大人吉其亡其亡系于苞桑【马荀作包桑】
　　休谓置诸度外也安于所辟恒若不知有否故为休否处乱世者患在知有乱世尝欲拨乱反正故不免小人之忌休本行来四居干初为震爻故言行五居干中前不为行后不为倾故言休此敛华就实沉几观变絶不介意者因不知有否此大人之所由得安其位而获吉即不犯小人之忌也因二应包承于下故此置否于度外者即以为大人之吉其亡其亡者心辞也能休者必有其故因常有其亡其亡之惧在其心中故能因否而休得安其位而有系于苞桑之固也人依木息为休互巽木五居上休象二居巽下巽柔木柔象变离互坎为丛棘苞象一说言休又言系为二应也唯隂最易千阳必有繋累之惧乃有危亡之戒而获所安是惧由系生安由惧得盖五之休即二之承也
　　象曰大人之吉位正当也
　　下不为行上犹未倾其位中正既安且固故为大人之吉正当谓得中也然休否其亡之义皆在其中故不另释
　　上九倾否先否后喜
　　倾覆也否如不终乌云否亨故孔子曰否终则倾穷极必返之爻与复隍同义向谓否终成泰非防也此革故之说非鼎新之说也先否本卦之体也后喜否倾之故也变兊故喜
　　象曰否终则倾何可长也
　　此为上干之终故说出天运循环自然之理
　　【离下干上】
　　乾坤初辟有水无火交泰之后有火无水至坎离而上经终
　　同人于野【古作埜】亨利渉大川利君子贞
　　同人与人同也天在上火炎上干为人与天同故曰同人二得位得中上应九五其义也又一隂而五阳皆欲同之亦同人也闭户隔絶曷由能同若渉之畛域同亦有限乾象广大一隂同之故曰于野野则旷逺无私无畛域故亨互巽伏坎以健而行故利渉大川内明外健主隂中正而有应故利君子贞
　　彖曰同人柔得位得中而应乎干曰同人同人曰【虞本不作羡文郭京删此三字】同人于野亨利渉大川干行也文明以健中正而应君子正也唯君子为能通天下之志
　　二柔为主爻柔处二故得位得中应干谓五二五皆人位相应故曰同人干体广大在外故言野以内同外故同人于野巽舟遇风而健行伏坎为川为通干为大大而能通故利渉大川干行谓用之健也主离应干则是离体而干用故言干之全体非论一爻也向作主干又作济险说非防知野为干则同人于野必非干知大为干则利渉大川必非干文明离也以用也健虽干徳说在文明之下因主离而言用耳凡卦皆内体外用者也中正谓二应谓五在二故言君子与九五异也不先言健不先言应而先言文明中正主隂之辞也文明以健则无暗昧柔靡之私中正而应则无邪僻孤行之患正贞也不言利者健则能利之故应则获利之效也通者干之亨也伏坎为通为志离在干下故曰天下居干下而中通故曰通天下之志此总释亨利贞三段以发明能通之理下君子兼正字在内又明亨利之故皆得位得中所致而归功于贞也
　　象曰天与火同人君子以类族辨物
　　离本干体坤隂再索而成离故后天之离位先天干位言不异也干之归游入离离之归游入干者此也火由天出天火同为一卦又当人位故曰同人辨类非同也然类其族之异所以致其人之同辨其物之异所以合其人之同西铭言分殊正要知理一耳张子曰不有两则无一此防也
　　初九同人于门无咎
　　变艮为门于门谓出门外也门外非野然门内私而门外公是畧同而未大同者上无应故止曰于门
　　象曰出门同人又谁咎也
　　出门明不内也止曰出门为在初也谁咎者人之同也
　　六二同人于宗吝
　　卦爻之动隂阳互变然隂静阳动隂无阳有隂暗阳明故隂又以得阳为主主即宗义也离二之隂索干而成其体干体其位干位凡本支流衍始克称宗今坤索干二变为隂爻逮于隂变又复干体阳为隂主故曰宗此兼五阳而言然干阳开舒坤隂俭啬一隂同五阳二又变阳是得主而复乎其位故曰同人于宗乃应止九五亦巳狭矣而俭啬之性又因开舒之五阳相形而莫由自掩故曰同人于宗吝
　　象曰同人于宗吝道也【侯果吝字断句】
　　因同阳而啬形以着若有所操以自致者然非所同之过也
　　九三伏戎于莽升其高陵三嵗不兴
　　伏坎为隐伏互巽入伏师离为戈兵戎象巽隂木莽象巽又为高二隂本为坤土三变互艮陵象三在二上故为升高陵震二亦同此义三离数兴发也伏戎于　恐九五之见攻升高陵将敌五攘二也对五言三在下故曰伏对二言三在上故曰升总因五阳皆欲同二三亦欲同者也三刚而不中二本有正应据理则二非正应理不直据势则五居尊位势不敌所以三年之乆终不发也
　　象曰伏戎于莽敌刚也三嵗不兴安行也
　　三与干接故为敌刚恐人悮为攻二也行即兴也安行者揆于理势不急不暴俟时而动也此爻变震有巽艮两象故也
　　九四乗其墉【郑元作庸】弗克攻吉
　　四与下离接在上故言乗离中虚外围墉象与觧上泰上同义三四皆争夺故不言同人三恶五亲二有犯上之心四恶二比三有凌下之志四不中正非应而欲同二三为二墉故有乗墉攻二象然以刚居柔去二又逺故有自反弗克攻之象因欲攻而致困因弗克而弗攻所以有反则之吉
　　象曰乗其墉义弗克也其吉则困而反则也
　　义即理也则即理之法则困穷也爻变巽为进退不果故有攻不攻两象干四之进退亦是如此弗克何以云义盖二内四外三为二墉四乗三欲同二故曰乗墉非本然之契合故防以义而弗克也弗克即不攻也弗克而犹乗所以致困弗克而归于义故为困而反则乗谓在下卦上反谓在上卦下
　　九五同人先号咷而后笑大师克相遇
　　火无定体离之歌嗟出涕沱若中孚之泣歌与此皆离也先号咷者六爻未变离伏坎为加忧五之同二隔于伏戎之三乗墉之四也后笑者爻变互兊恱也旅卦由兊恱变小过灾之凶故反此用大师者三伏莽四乗墉非大师岂能克本卦伏师爻变离伏坎用大师象故先号咷克相遇故后笑
　　象曰同人之先以中直也大师相遇言相克也
　　中直即中正见隔于三四而致号咷也然以中正相与则相同后笑之理皆具矣克谓克三四克而遇故后笑
　　上九同人于郊无悔
　　国外郊郊外野皆旷逺意于野言卦之全体无所不同故亨于郊止言外卦之上谓无可与同故止无悔此亢悔之爻也
　　象曰同人于郊志未得也
　　无人可同则无以通天下之志故象于郊志未得与通天下之志相反主爻言宗阳为隂主最亲之辞郊逺而不内是外而疎之之辞
　　【干下离上】
　　大有所有之大也火在天上万物毕照所照皆其所有众阳尊趋五柔诸阳皆五所有是五隂小而所有大也
　　大有元亨
　　天地间所有原不可量莫不资元之亨以有其始故谓大有为元而亨元亨独见此卦正谓离五由干五一亨而出干亨其五正乾元用九之候故为元之亨而不及利贞
　　彖曰大有柔得尊位大中而上下应之曰大有其徳刚健而文明应乎天而时行是以元亨
　　柔尊而上下从之阳大隂小所有皆阳故大有内体外用释卦皆先体后用故此卦先刚健而同人先文明上下应众阳应五也应天时行五下应也内健外明动与天应故元亨
　　象曰火在天上大有君子以遏恶扬善顺天休命火在天上善恶毕照遏扬者明健之用也休美也天命之性有善无恶遏扬皆顺天休命也顺天休命即应天时行命何云休干彖言天命之性而归诸太和文言明率性之道而始于长善和而善故休也干始之美利此休坤五之美在其中亦此休乌有恶之可言故遏与扬皆所以顺之
　　初九无交害匪咎艰则无咎
　　此即同人之上同曰于郊同而不同者也有曰无交害有而不有者也同居干上故言悔有居干下故言咎害者害我之大有也离为戈兵在前害象故暌卦离在前曰见恶人夬二变离亦曰莫夜有戎今干金遇离火故有害去离逺故无交害言非应也三与离交则小人害矣匪咎者人来害我非我之咎若因匪咎处以易心受害必矣故唯艰为可以保大有而无咎
　　象曰大有初九无交害也
　　无交故无害
　　九二大车以载【陆氏释文曰车王肃刚除切子夏蜀本车作舆杨易按后汉时车始有居音】有攸往无咎
　　干为大为圜干徳健行圆转不息故象舆坤载物故亦象舆第干舆多说行干健行也此之攸往是也坤舆多说静止剥之得舆是也应隂故象载物干上应隂故象大车以载
　　象曰大车以载积中不败也
　　阳多言积健行不息为时乆也坤之言积亦曰非朝夕之故畜有皆五阳干皆在下故两卦皆言积载积中者阳中应隂中也五之交孚言应也干金离火宜其败壊干而中则积之于中故不败
　　九三公用亨于天子【本义曰古亨享通】小人弗克
　　亨通也不可作享字说三与离接以金遇火本有通义然大有主隂三为四隔故止曰用亨犹是愿通之说此卦诸阳皆为隂有三独阻四若小人持兵害之不克遽通者然故求通也盖有之四即同之三三伏戎阻也故皆言弗克有以上侵下故曰乗墉同以下责四故止曰小人三变睽舆掣牛曵即小人之阻也因阻求通故言用弗克者因九四之小人阻而害之不克遽通故求通是一义三在有中终为五有故四之小人终不能阻言必通也是一义小象言害不及弗克正以明用亨之故
　　象曰公用亨于天子小人害也
　　因小人害所由弗克亨而用亨也亨则小人弗克矣周公之无害初逺于四也孔子之小人害三近于四也
　　九四匪其彭【子夏作旁虞作尩四失位折足故尩】无咎
　　彭鼓声又盛也言声势之盛也火动则有声故象歌泣震动亦有声笑言哑哑是也四变互震为鼓彭象大有变大畜盛象艮止匪其彭象言不极其盛也四在同人曰伏曰不兴曰安行皆不极之象一隂而有五阳四独比隂奉隂而下据三阳则五隂之有皆四之有故盛变艮止不极其盛故无咎
　　象曰匪其彭无咎明辨晳也【郑本作明辨遰也】
　　晳明貌离明象明辨者辨其所居之地乃别嫌多惧之地辨其所遇之时乃盛极将衰之时此爻似郭子仪
　　六五厥孚交如威如吉
　　孚谓中实交言应二也五以诚感二以诚应隂阳相得自然孚契故曰厥孚交如若作五阳交一隂则孚字是言五之中徳明所由成交之故耳故小象谓为信以发志威五居尊也离多言如亦从隂柔见出若阳刚居五自然尊严何待言如因五体文明其徳中顺居刚而不用刚五阳又尊而顺之故以为威如而获吉也
　　象曰厥孚交如信以发志也威如之吉易而无备也诚能动物一人之信足以发上下信从之志易而无备者凡人机心深刻过于防闲则易生嫌隙又或纯用其刚不本中诚则亦属面从决不能感发众志成交如之孚唯平易而不防备则以我之诚信感彼之诚信以我之和易彻彼之周防故得上下信崇尊于位而大其有也此为大有主爻不可以应二作任贤说亦不是戒词若作戒词便当曰威如则吉不当曰威如之吉观威下用如字岂应全说作威乎
　　上九自天祐之吉无不利
　　六五有其大有上为五所承顺者则五之有皆其有五之孚皆其孚五之顺皆其顺自然而致非由人力故以为自天祐之夫羣阳孚信于五五又承顺于上上非贤曷克致是所以谓为尚贤以上乗五故云履履行也变震故也信虽指五自上而言履信只如云行信耳思之为言明本非顺上者也因所履而有故以为思子瞻曰信顺上贤皆五之徳上特履之耳是以不见致福之由
　　象曰大有上吉自天祐也
　　言皆天助非人力也居天位故言天又因下干亦在顺隂之中故云然大畜上九有干在下亦曰何天之衢
　　【艮下坤上】
　　谦者有而不居也山高而屈居地下谦象止于内而收敛不伐顺于外而卑以下人谦义
　　谦【归藏作兼杨易云子夏作嗛晁氏曰按文无嗛字】亨君子有终【说苑引君子有终吉韩诗云能以此终吉者君子之道徐锴云谦犹嗛也引易之嗛嗛即谦谦也可证大学谦慊声义本通】君子谓三详乾卦艮得干终艮终万物故有终干下交坤天道下济故亨交于三爻故有终又山高地下以高下下谦象亨者嘉防之礼自贬以尊人唯艮之坚固坤之柔顺乃克有终故君子之人有终也终是送得到底之义
　　彖曰谦亨天道下济而光明地道卑而上行天道亏盈而益谦【亏马作毁】地道变盈而流谦鬼神害盈而福谦【福京房作富】人道恶盈而好谦谦尊而光卑而不可逾君子之终也
　　济施也下卦地位干三一阳居之故云下济三在下卦之外阳徳故光明本笃实辉光之爻为其生成万物化育昭著不可掩也大象坎互坎震伏离日月震动故光明下济天亨于地也上行地亨于天也卑而上行谓以卑顺之道上行此释谦之亨日中则昃月满则亏损有余补不足天道也流谓坎象谦三互坎润下水流湿故流谦高岸为谷深谷为陵是谓变盈流谦地道也地形有险易故曰变东注就下故云流盈之自即于减若或害之谦之日増其美若或福之鬼神之道也满招损谦受益人道也亏益言气变流言形害福言功用好恶言情总言三才幽明无不贵谦以见谦之亨尊光本下济来卑不可逾本上行来全说人事不专指有功徳说逾过也尊光二句合言谦徳尊是尊人卑是卑已不宜分尊卑为两人有终奉以终身卒获谦益也此兼功效言本义以尊卑分上下以有终作效
　　象曰地中有山谦君子以裒多益寡称物平施【郑荀董蜀本裒作捊取也字书引易掊多益寡张揖云掊灭也○称去声】
　　裒取也艮手故云裒震伏巽似益故云益干不息而日新故多坤静止而无加故寡乾坤皆物也干为施坎为平裒益者称物之宜而平其施损高増卑以趋于平皆谦意也
　　初六谦谦君子用渉大川吉
　　凡爻前见坎象或变而前见坎象多象渉川互坎见震木顺以行之故也互坎见离亦或象兵戈第相得则象渉险不相得则象兵戈六柔谦徳初卑位谦徳处卑位谦而又谦君子之行故渉险亦可用渉者尚未用也据时位言才耳
　　象曰谦谦君子卑以自牧也
　　牧养也初位下故曰卑以自牧说自牧便是未用时
　　六二鸣谦贞吉
　　此与小过同有飞鸟遗音象中孚伏小过二曰鹤鸣上曰翰音登天豫同小过故皆曰鸣鸣者阳唱而隂和也鹤鸣小象曰中心愿此曰中心得言二与三中心相得故相唱和而鸣也震本善鸣六二之鸣承阳也上六之鸣应阳也郝觧曰二以谷虚鸣上以雷出地而鸣
　　象曰鸣谦贞吉中心得也
　　鸣字只作和字说以隂承阳居中而比心亨之爻中心相得之象相得谓隂阳相须相比也
　　九三劳谦君子有终吉
　　隂静阳动劳谓勤敏动象也坎阳在中亦为劳卦大象坎阳居中故称劳艮终万物三处艮终又为主爻故同卦辞先天始震终艮月象出震终艮东北防朋成终之时杂卦艮止成终义也一阳而给五隂之求故劳有终谓劳谦到底也
　　象曰劳谦君子万民服也
　　阳君隂民五隂万民象坤顺服象知其劳又知其谦故服
　　六四无不利防谦【防郑读为宣荀爽曰防举也欲举三使居五说文裂也从手为声焦弱侯曰通作麾诗曰麾之以肱书右秉白旄以麾亦通作防皆谦也】
　　防谦本六四之谦来氏谓开列退避而去说成九三或且谓上承六五均非爻义盖爻属坤体原有顺徳又适居坤下顺而能卑与初同徳地徳亲下所乗又劳谦之君子是其为则原自不逺因劳谦内而此爻外内蕴借而外发舒故恪遵其美常觉发挥更自不同小象故曰不违则也不违顺义也则谓劳谦也因属外卦故以发挥说在用边因说用边故下三爻言吉而此独言利吉则未用者可逆料利非既用不知也主爻在三二四一比一乗故其辞特异比三而居下中故言中心相得之和乗三而居外下故言无不利之发挥也
　　象曰无不利防谦不违则也
　　卦主一阳羣隂奉之故谓劳谦之一阳为则不违坤顺也
　　六五不富以其隣利用侵伐【郭京作征伐王作寝】无不利隂有形可积累故财利富实皆象之详见小畜与泰亦详函书干日新坤富有不富者坤五上下皆隂本宜言富只縁五隂皆悉从阳而其徳又顺乃乗三之四业奉劳谦之三益挥扩之益宣大之五虽不与三应而与四同体亦得因四之挥扩者从而挥扩之因四之宣大者从而宣大之四三隣五四亦隣因类而及舍己从人则所以不富者由人之故故曰不富以其隣如云縁隣之故而遂失本富之实也隣字详小畜与震二至上体师故言侵伐侵伐者六五居尊以众正之义也互坎变坎变又互离空围如城邑叠见兵戈弓矢故言侵伐爻与渉川相同初言间爻此言变爻也五柔居尊而顺因四以纳交于三故有上句之象顺以用众故又有侵伐之象不自用而顺以用之故无不利
　　象曰利用侵伐征不服也【服音迫诗骚皆与侧叶此象与得则叶豫彖观彖与不忒叶】
　　隂皆顺阳何有不服只就居尊众顺言其可以如此以见无不服耳与三之服字相应唯不服者征之亦愈见五之顺三而不富以隣之义皆在矣
　　上六鸣谦利用行师征邑国【郑荀马陆无邑字】
　　邑国坤土也凡易中或互或变但见坤土多言邑国此爻变上下两阳如城郭也体师象互震行谦终应三与劳谦相和故曰鸣谦四近三业已挥扩其谦五尚因隣而及三上处谦终虽应而逺间于坤邑之四五两爻志不遽得欲伸其志非用众行师厯邑国而征之不可也总因欲和于三故不惮费此曲折若谓与三相争是争也非谦也
　　象曰鸣谦志未得也可用行师征邑国也
　　来氏谓上与二皆鸣谦二中心得上志未得者二贞吉上止利用行师也据此则比亲应疎矣何以同为鸣谦观上曰志未得下即曰可用行师则行师云者如云用众以求得其志耳因用众故说征切不可作相争说
　　【坤下震上】
　　阳潜地中动而出地奋发其声通畅和乐内顺外动其由也
　　豫【郑元作逸】利建侯行师【杨易豫从象从牙南方兽名左旁之牙垂地爱缓歩而多疑】郑元曰坤顺震动顺性而动莫不得其所故谓之逸震为诸侯长子主器建侯象坤为众为邦国互坎险一阳统众隂行师象初至五象比故利建侯三至上象师故利行师屯有震无坤止言建侯谦有坤无震止言行师豫有震坤故兼言之
　　彖曰豫刚应而志行顺以动豫豫顺以动故天地如之而况建侯行师乎天地以顺动故日月不过而四时不忒【京作贷】圣人以顺动则刑罚清而民服豫之时义大矣哉
　　四为主爻五隂应之刚志大行震故言行互坎故言志四心腹之爻当心顺动故言豫豫顺以动则保合之太和发为中节之和天地生生之理不过如是故曰天地如之天之动而不息自左而旋顺也地顺承天故同天人而顺动则无阻无拂而建侯行师无不利矣建侯以兴利行师以除害利兴害除民所由逸乐也天地坤伏干也日月互坎伏离也互艮伏兊坎离震兊故言四时又兊为刑坎为法律干为清坤为民为顺天地以顺动一元之太和流行不息也圣人以顺动长善之至徳发为参赞也不过者充其分而无所溢不忒者循其途而无所岐日月周天皆不过寒暑肃温皆不忒也不言礼乐独言刑罚刑罚弼教之具惧其伤和故以清字发顺动之妙是刑措非不滥不黩也顺动说在豫中便全是成周太和故下云万民服若刑驱势禁非顺非豫矣然未说动先说顺便该有豫道所由能刑清而民服故下补说时义便是说豫先之豫时义者豫时所具之义谓顺动也时由动见义由顺出时义大欲人知义蕴之深时用大欲人知所用之殊也
　　象曰雷出地奋【郑作需】豫先王以作乐崇徳殷荐之上帝【京殷作隠荐或作作廌】以配祖考【配汉书作享】
　　雷出地奋和之至也先王作乐既象其声又象其义殷盛荐进也互坎为律阳为徳五隂崇一阳崇徳象震帝象互艮门阙坎为隠伏宗庙祖宗之象徳即文徳武功阳复地下自震始天为物始万物本天故有郊祖为人始人本祖故有庙冬至祀天于圜丘而配以祖季秋祀上帝于明堂而配以考
　　初六鸣豫凶
　　爻应大得何以致凶正从相形见出所由曰鸣豫凶也鸣豫者和其豫也盖四尊初卑四贵初贱才柔而处阳应阳是因四相形不克自主强欲效颦者也无奈位卑分贱势不相抗力不相敌所以志穷而凶应震变震决躁善鸣象此与谦上同鸣鸣谦而未得者上也鸣豫而志穷凶者下也
　　象曰初六鸣豫志穷凶也
　　应坎故言志艮坎在前有蹇象故凶中孚鹤鸣子和曰中心愿谦二鸣谦曰中心得此心相孚者谦上鸣谦曰志未得此鸣豫曰志穷凶此志不相孚者相孚曰心不相孚曰志
　　六二介于石【古介作砎磨砎也马融作扴】不终日贞吉
　　物分两间者曰介二变刚分坤为两也互艮石象介于石言撡守坚确不可移易二变互离日不终日不溺于豫见几而作不待日终也此即谦五隔四求合于三不富而以其隣者在豫则初应三承五乗而此独隔三无应与无承乗处互艮之下而得中是独守中持正者故有介石象三居下卦之终此犹在互离之初故言不终日总是众溺于豫巳独不为转移耳道理全在中字故小象有中正之说因动互离明故孔子有见几之说系传上交不謟言三承而此不承下交不凟言初应而此不应则此爻之居中守正可知凡守之定必由于知之明能中则知明守定而正且吉矣
　　象曰不终日贞吉以中正也
　　中正止觧贞字而全象皆在其中
　　六三盱豫【子夏作纡京房作污姚信作旴引诗旴日始旦震为旭也】悔迟有悔盱张目上视也互伏离目象三与卦主相比幸其权势足慿视四之豫乐而自纵所欲也盱与介反亲疎之别迟与不终日反逺近之别盱即震矍意坤终而接豫主变巽多白眼故为惊顾上视之象然震起也又居外无下系之意互坎狐疑变巽不果故有悔象互艮变艮动而止亦悔象迟有悔者豫易溺人坤性迟钝故欲速改也爻在小过曰弗过防之从或戕之此曰迟有悔皆欲其不极而知止也此与六二并彖辞及小过之三皆取早豫之义不专取豫乐也因震性动而出外此处内卦之终坤柔而居四后盱豫悔者观人之先而力不赴故悔迟有悔者坤性迟钝观已之后而悔也象曰位不当则三四相接迟速先后可知矣
　　象曰盱豫有悔位不当也
　　卦辞建侯行师非有豫乐义也彖之顺动虽云豫乐然豫备亦在其中若事必临时手忙脚乱曷能顺动动言行顺言豫也爻处坤终震动先出于外故观人观我皆有悔位不当者初终相接内外先后相形震动艮止相反也需上不当由五之中正形出此由二之中正及四之外动形出也
　　九四由豫【马融作犹豫疑也】大有得勿疑朋盍簪【古簪作贷一作□京蜀作撍宗也马作臧荀作宗虞作戬陆希声作防李鼎曰旧读作攅连聚于一也】
　　四为豫主羣隂附之卦名为豫实由四始故曰由豫兼六爻言也阳称大五隂附阳悉为阳得故为大者有得此觧由豫之故爻通小畜以小畜大既见卦名以大得小止名为豫全说大得之效故于当爻特抉其由而补成卦之义勿疑者互坎狐疑中爻艮止疑而止故勿疑朋盇簪者盇同合簪有管摄之义干多称朋又隂以得阳为朋今众隂所朋之阳合众隂而得之如簪束髪不致散漫此又大有得之象朋阳大之象盇簪有得之象爻乃坤四所变故与坤四旁通坤下隂虚有似于囊四动变阳居囊上口总下三隂有似于结括囊口故曰括囊坤亦象老妇豫四一阳横于坤上有似束髪之簪故曰盇簪乃坤言结此言簪者坤以柔变刚结则柔而刚者此以刚爻自动簪固刚物也
　　象曰由豫大有得志大行也
　　坎言志即勿疑震言行大行即朋盇簪也因大有得故志大行一串说下爻本全吉说作戒辞者误
　　六五贞疾【句】恒【句】不死
　　中故言贞四心腹之爻憧憧往来者也今震动于下不获所安如人有心腹之疾者故言贞疾震伏巽故言恒常也初事暂非恒末将穷非恒恒即贞也由中见出也既云贞疾又云恒则不死自在其中不然乌可言恒总是居中之爻无奈动爻摇撼耳见五当豫时以柔居尊沉溺于豫震刚摇于其下众隂悉为四有是心腹之疾求静不能驱除不能者也幸处得其中犹克虚存其位故有恒不死之象
　　象曰六五贞疾乗刚也恒不死中未亡也
　　乗刚则为刚所逼得中则犹有虚位
　　上六防豫成有渝无咎
　　隂性幽暗又应先迷之坤又处豫极为昏防于豫之象成者上极而卦终也然震体善动变刚成离动则变易照以离明前之防防必将昭昭故又为其事虽成然乐极哀生不免悔心之萌而改革之象能如是则能补过故无咎
　　象曰防豫在上何可长也
　　豫极当改言未可长溺于豫而不返便该成有渝三字在中










　　周易函书约注卷四
　　钦定四库全书
　　周易函书约注卷五　　　礼部侍郎胡煦撰
　　周易上经
　　【震下兑上】
　　少女随长男此动彼恱刚而下柔皆随义
　　随元亨利贞无咎
　　随谓随时四徳所由致随之道随人必具四徳始无咎人随我必具四徳始足致人之随第元亨利贞各有其时元为资始时亨为嘉会时利为和义时贞为干固时随元而元随亨而亨始无咎通指立身行己应事接物说正孔子之时中
　　彖曰随刚来而下柔动而说随大亨贞无咎【陆氏郭京谓亨下脱利字】而天下随时【王肃本作随之虞本时如字】随时之义大矣哉【蜀本得时而天下随之故曰随时之义王肃本作随之时义】
　　干刚坤柔男刚女柔内为来外为往内为下外为上震男下而兑女上初阳下而二三两隂上是为刚来下柔兑主上柔震主下刚上穷不取取震故刚来下柔动震说兑也人能随时而动与物无忤方克大亨贞而无咎刚来句随卦之本体也动说随之用也天下随时时中之化也动悦大亨贞无咎言人能随时便克具有四徳便克有时中之化故曰随时之义大也豫之时先几之哲非徒豫乐也随之时因应之宜非徒人已相随也故皆曰时义大
　　象曰泽中有雷随君子以向晦入晏息
　　向同向晦昏暮也晏安休息也雷二月出地八月入地随时潜见故为随泽即地也泽中有雷将潜矣故云向晦晏息互巽入艮为止入而止息象震在入止下泽中有雷象有昼有夜时也有出有入有作有息随时也雷在地上则作乐荐帝在地中则闭闗泽中有雷则晏息皆法天以随时也
　　初九官有渝【蜀本官作馆】贞吉出门交【句】有功
　　随与比同比论相比此则初随二二随三之类也大象则震前兑后男前女后初阳前而末隂后故为随官主也长子主器官象渝震动象谓变随二也讼四变互震亦曰渝豫外震亦曰渝互艮门象节初户二门同初言门近也言郊言野逺也乾坤之上同上是也贞吉从正而吉也此五字为本义出门交有功则象以人事也有功与无咎同故交字宜絶句初变随二二近初故止曰出门交然交乃门外之事人患孤陋寡俦果出门交而所从又正安得不吉卦以初阳为主初阳震动曰官有渝便不执所主随时变易所从得中正之二故为得贞而吉出门交是不私之义即官有渝有功比无咎更深即贞吉此以人事觧上段也然但曰出门非如郊野之逺故知为随中正之二
　　象曰官有渝从正吉也出门交有功不失也
　　从正吉即贞吉谓二中正也不失即有功震象得朋之爻也
　　六二系小子失丈夫
　　互巽绳艮手系象三隂称小子初阳称丈夫二中正而随三三隂不正初阳得正故有系小子失丈夫之象不言凶咎者二中正所随之时不能兼与也兼言系失正发随字之义凡言系者必在上者也兼言失者以有艮象也震得也艮失也
　　象曰系小子弗兼与也
　　弗兼与正随义也既有所随安能复顾其后
　　六三系丈夫失小子随有求得利居贞
　　丈夫谓四小子谓二互巽近利市故随有求得艮象防朋故失震象得朋故得利居贞为三隂也隂有形故象以富实此震兑相接之交隂得随阳与得朋同象故言得
　　象曰系丈夫志舎下也
　　系丈夫者随也舎下谓失小子以舎下明系字而有求之义在其中得失之义亦在其中
　　九四随有获贞凶有孚在道以明何咎
　　随有随人随己不同诸爻皆以上系言随人此以有获言人随己以三四为内外相接之爻务言相接之义卦以雷随泽而得名但云上随不克及下何云随乎二三之失为下言也三隂有形宜称富实今四得随己故三言得而此言获二三有舎有失此独有获震性动而上趋泽性流而下润也贞凶者居多惧之地而随五挟近君之势据厚实以自雄故虽正亦凶然阳性刚明与五同徳孚以信守以道烛以明有何咎哉有字在字以字皆有功夫变坎孚象震大涂道象变坎伏离明象互艮光辉亦明象上曰凶而下曰何咎言非其罪也
　　象曰随有获其义凶也有孚在道明功也【杨易谓明上脱以字】义凶谓有凶之理此贞非谓中谓随五也有孚在道明功谓有孚在道皆明之功也孔子归功于明为以字也明则知心不可欺而内竭其诚明则知事不可苟而外合于道故无咎
　　九五孚于嘉吉
　　孚嘉五随上也上为兑主乃嘉遯之爻爻之美者故上有拘系之词本义谓应二隂阳中正是信于善也观二五爻辞独不言随则言应亦可二三上三隂言系隂附于阳之义四五两阳言孚阳见信于隂之义也然卦气上升唯上随者为随时孚于上趋之隂所以嘉而获吉孚于随我之隂所以贞而亦凶四五变坎故言孚
　　象曰孚于嘉吉位正中也
　　四下系而孚虽隂阳相须之正义亦凶五上随而孚得阳徳亨嘉之正理故吉位正中言不下系也谓有上随之美无下系之累也若论应则以中应中开诚布公故孚于嘉而吉
　　上六拘系之乃从维之王用亨于西山【本义作亨享同】
　　系字与二三同维亦系也言固结不可觧也应艮伏艮手为拘巽为绳变干王象指五言兑西象伏艮山象艮非本象故言通于西山上见五维系之极则必归山故五之王通于西山以求之小象曰上穷也穷则必变而伏者将出故遂言蛊之伏象随伏蛊蛊不事王侯原有归山之象
　　象曰拘系之上穷也
　　穷则必变故言伏象
　　【巽下艮上】
　　蛊物乆敝壊而蛊生本义曰壊极而有事论徳上止而不动下巽而无违彼此因循委靡故蛊论象上山下风互兑从木落实取材有事之象故诸爻皆言干
　　蛊元亨利渉大川先甲三日后甲三日
　　蛊敝壊之名壊则不善不通何以谓为元亨元始也亨通也盖当敝壊时必须从新整顿然后能得其通也利渉大川即振作鼓舞不辞艰险是元亨之由先甲二句又从天道循环说必能元亨之理欲人鼓舞奋兴以治蛊也元亨本象也利渉句借人事以明更始之故先甲后甲借天道而言好还之理隂阳二者在天道则象明暗在国家则象治乱在人则象君子小人故圣人贵阳而贱隂此卦内巽隂生外艮隂盛隂生则干消隂盛则干尽又艮巽两主爻艮阳穷外而垂尽巽隂入内而方兴又上艮下巽中互兑三隂之卦全见盛阳之干均足相干故圣人惧之因取先甲后甲明隂阳之往复欲人无自诿也隂阳之义配日月悬象着明莫大于日月乃日则常明而月则有盈亏阳饶隂乏故也今月至晦后生明三日震象出庚八日兑象见丁相望则乾象满甲甲东方乾象至此而盛满也今言甲不言干且但言甲之先后谓隂足干阳深惧夫始甲终甲者也三日即三爻借嵗令而言爻理也一卦六爻故有先三后三先三者先甲三日之前互兑隂尽而甲成也后三者后甲三日之后下巽阳尽而隂生也先兑隂终后巽隂始总征于甲方即先天图左兑右巽是也孔子所由曰终则有始天行也十七隂生巽象见辛廿三隂盛艮象见丙廿七明尽全晦于乙皆天行也渐亦巽艮合体乃巽隂退而艮阳进又互不见兑故不与蛊同论巽之言庚伏震也故周公爻词与蛊卦相同易卦之隂阳与天同运日月天地流转自然之隂阳也欲明周易必须逐卦逐爻仰观天文俯察地理逺取诸物近取诸身悉无异理然后可耳
　　彖曰蛊刚上而柔下巽而止蛊蛊元亨而天下治也利渉大川往有事也先甲三日后甲三日终则有始天行也
　　外主爻艮刚上内主爻巽柔下下曰巽而止则非言卦变非彼此互换也止是圣人教人观象之法明乾坤二用以审择主爻耳盖诸卦皆具乾坤之体其特异之爻则往来动用者故择为主爻此卦刚穷极而上止柔卑巽而下入上止则傲然不屑必至于惰下巽则媚恱取容必流于謟故曰巽而止蛊也既蛊矣何为元亨何由天下治乎盖造物之与人事穷则必变乱终治始天道之常惰极复振人为之节故必须往而有事从头整顿一畨所由能得其亨而天下治也观亨上用一元字便知是从新振作矣此与屯难元亨相似故屯有经纶之说此亦有利渉及振育之象利渉大川如云不可以艰险而遂阻耳下文先甲后甲终则有始特借天行以明之言天而及行便知隂阳迭运无往而不还终而不始之理但须人为整顿之正以鼓其必往之气仍与利渉同防故元亨以下之辞皆所以明元亨也大川喻蛊也渉大川喻治蛊天行之说为委靡废弛者激厉之耳
　　象曰山下有风蛊君子以振民育徳
　　振民育徳即明徳新民与屯之经纶相似由卦象渉川出也蛊之有事原非卦象本有特以事当败壊必须振作亦如渉川不能无事耳山下有风与振育何渉盖山象其止而蛊风巽于下象其落实取材而往有事也此蛊字即事字又山止于上有育徳象风行于下有振民象君子观此有新民之事则非巽之柔弱有育徳之事则非艮之止息矣一曰振取风木之声育取山土之养
　　初六干父之蛊有子考无咎厉终吉
　　以巽顺之隂承艮止之阳动变干父故曰干父干木身也互震木见巽木故言干木逢兑金治木成材亦干象干父即渉川有事之说纉绪承先子之事也初隂居阳才柔志刚故能干父之蛊克盖前愆考亦可以无咎然其事巳蛊不免危厉如不以易心处之则终得吉矣通卦以上为父其下皆子也然干裕不同父母不同者何二刚居柔处内卦之中上应六五故称干母四居止初与巽柔相应重隂不振若寛缓不经意者故曰裕余详函书下卦为子故处下之隂阳皆曰干上卦为父上止而下顺也处上之隂乃有干裕若阳而处上则为不事王侯巽顺而入有动作之象艮上而止有安静之象故上下取象不同
　　象曰干父之蛊意承考也
　　在下故言承变干故言考意承者因事以察其心也与系辞衰世之意同是圣人用心如此上爻之志因不事言也
　　九二干母之蛊不可贞
　　二居内卦中位而处柔又上应五柔故曰干母然艮性止五位柔止则惰柔则暗当家事败壊时乗以刚阳中直之性直遂干之则难入而伤恩唯当巽顺相承不可坚贞故戒之
　　象曰干母之蛊得中道也
　　得中道谓干母之蛊得中道是不过不可贞亦即不过也
　　九三干父之蛊小有悔无大咎
　　三阳居下卦干父蛊者然过刚不中与艮隂相接柔暗而惰诚难措置故小有悔然巽体得位又是为父干蛊故无大咎小承隂也大阳也悔者干上之位无咎干三之徳也
　　象曰干父之蛊终无咎也
　　阳徳巽体而上干父事故无咎
　　六四裕父之蛊往见吝
　　裕寛缓怠弛意干之畧不加意者往谓往治其蛊与往有事同特往有事是鼓舞奋兴往见吝是滞塞不前耳为隂居隂也互震又易下而上故言往易顺而止故言吝吝隂性也
　　象曰裕父之蛊往未得也
　　三刚失之过悔者渐趋于吉故终无咎四柔失之不及吝者渐趋于凶故往未得寛缓以作事安兾有得未得即见吝也
　　六五干父之蛊用誉
　　用誉者资人之力用之也二多誉其徳阳明光辉外着故以为誉誉详旅上卦唯二五有应二刚明互兑口承五故也五居干父正位亦干父事者以隂柔怠止之性得刚明大中之徳以相资助是能资人之徳干父蛊者也艮止巽顺变止为顺故言用
　　象曰干父用誉承以徳也
　　承以徳谓二以徳承五也
　　上九不事王侯高尚其事
　　上事奉事之事下事乃事体上五两爻论家事则上为父五为母余为众子论国事则五君下四爻为用事之臣上为不事之臣上言王侯可知上为艮主全无子道故云然艮止不事象变坤伏干王侯象巽为高艮为山高尚象
　　象曰不事王侯志可则也
　　有所作为故言事今无事可言故言志可则谓起顽立懦也
　　【兑下坤上】
　　进而凌逼于物为临卦配十二月二阳浸长以逼隂故为临天下逼近相临者唯地与水序卦临者大也即浸长也临肖震震为侯故以有国临民为象观肖艮艮为广阙故以享神賔王为象观临遯壮俱论阳爻周易贵阳易为君子谋也
　　临元亨利贞至于八月有凶
　　凡阳皆由乾元而亨故谓用九为见羣龙顾一阳之复四徳不全而二阳之临乃全具者复初一阳方生见亨则不见元无首之防也又亨必由元出正要人逆推到未亨以前克见天心正是说元又勿用之爻勿用则利贞无由可见临则阳亨而浸长矣欲人知阳所由来故探本而推之于元欲人知阳徳流行不息故又究极将来而推到利贞之后凡欲使人知有作之阳为可贵耳健行善动有浸长之理内恱外顺有必逹之势则究竟可知故四徳全也下言八月有凶虽由恱顺推出止是说循环之理见此为流行之四徳非敦化资始之四徳也八月者临为建丑之月由此浸长至于三阳四阳相循迭运及至建酉之月则八越月矣隂生至四卦已为观其观卦所来之阳即临卦前往之阳其观卦今来侵阳之隂即临卦前往受侵之隂而相竭相报则各有盛衰消息存焉故从前浸长之阳今消而为外往之阳从前为阳所临之隂今生而为盛长之隂以盛隂凌衰阳则二阳将不能自存故至于八月有凶报反消息之理势然也三建虽曰不同而建子建丑之月总论夏时则不易也观豳风可知卦有兑象兑为秋酉正秋也兑口啣土故曰有凶天地之理止于三极内外之卦止于六爻天地之与卦爻均此隂阳也郝觧曰月主隂日主阳豳风七月五月言隂也一之日二之日言阳也野同録曰少隂数八月西出临主兑故曰八月少阳数七日东出复主震故曰七日程逈曰阳极于九少隂生于八隂之义配月隂极于六少阳复于七阳之义配日
　　彖曰临刚浸而长说而顺刚中而应大亨以正天之道也至于八月有凶消不乆也
　　刚谓二阳兑为泽泽水自下而上故其势浸长此以卦象释卦名也说兑顺坤也内说则阳进不迫外顺则隂从不逆此以卦徳释之也刚中谓二应谓五五主犹应则四隂可知刚中则所处者当应则有助此以两体释之也彼此和说而应则非恃强暴之势矣总言临有此善也刚浸长而说大亨也刚中应柔中以正也此释四徳也天道者见天道之化育俱由阳徳发舒而出消不乆者言隂阳报反之机也
　　象曰泽上有地临君子以教思无穷容保民无疆教劳来匡直也思至诚发于心也无穷教不倦也容包含遍覆保各得其所也泽卑地高相临象震为言兑口讲习学聚问辨教思象民坤象容保者坤之含宏无穷者干阳之进无疆者坤隂之体刚浸长故也无穷与兑泽同其渊深无疆与坤土同其博大是以阳临隂不可说以上临下亦如损是损刚益柔不可说损民益君也唯隂乐附阳斯阳得而有之故唯初二两爻曰咸上四隂爻则曰甘曰至曰知曰敦矣
　　初九咸临贞吉
　　卦虽以阳临隂各爻皆有临义初二阳临隂也上三爻上临下也咸感也以阳下隂若男下女又皆也同也隂阳相须故彼此相感皆同初二皆阳故称咸以阳临隂故正而吉
　　象曰咸临贞吉志行正也
　　隂阳相须而应故曰正此震爻中互震故言行变则互坎故言志初潜位卑尚未大行故言志行五在外则直言行矣
　　九二咸临吉无不利
　　初以阳居阳刚而不中故但曰贞吉二以阳居隂刚而得中故无不利利者行无阻也四隂唯二所适初间二故不言利
　　象曰咸临吉无不利未顺命也【本义曰未详胡安定晁景迂冯厚斋皆曰未字羡未逹爻义也】
　　未顺命兼三五言此卦论爻则五为卦主论用则三为兑主二若承之应之斯为顺矣今阳强隂弱又居初二得浸长之势故变主二刚乃二刚居中尤得其正不似初刚犹间于二故独主二刚以三五较之因变用爻为主之例故曰未顺命顺谓坤未顺命谓互震伏巽止明刚而得中耳师二互震亦言命取伏也上临下为顺以二阳临上隂故未顺以阳性上行有侵隂之象也若便顺命则为相承而不得为临矣
　　六三甘临无攸利既忧之无咎
　　甘临者甘心于人也三本为卦主今二刚浸长得中而位正承之于下三徳既柔失位无应又系恱体隂以资阳为美见二之承奉而心恱不能自主遂甘心焉故为甘临三之甘与二之未顺皆为主爻言也凡利皆无阻之说甘心为人所临则不利可知利本隂象隂变阳是不利也干三若互震恐惧忧象能忧则改所以无咎兑口衔坤土爰稼穑稼穑作甘以口而衔稼穑甘象节五变临亦曰甘节
　　象曰甘临位不当也既忧之咎不长也
　　隂柔居三失位又逼近浸长之二阳故曰位不当据未变言也既忧之咎不长惕若而无咎也据已变言也
　　六四至临无咎
　　易兑为坤居顺体之下与能临之恱体相接则临之者将至矣故云至临谓方至于坤也
　　象曰至临无咎位当也【或作当位实也】
　　初阳居阳此隂居隂曰位当者与恱体相接而临者也是不应不比之词
　　六五知临大君之宜【徐作智临】吉
　　论位则上临下论体则阳临隂唯知者始能通逹权变故唯居中得正有应之五可言知临是明目逹聪不自用而任人者临有逼近义知能应之二必将行其中以应之此人君之大义故曰宜又曰行中五君位阳称大变坎为通知象坤五黄中通理亦变坎也一作以隂顺阳为行中然隂无能行之理五亦无下行之理
　　象曰大君之宜行中之谓也
　　初震爻故曰行五中二应亦中二互震故亦曰行中谓二之以中道行也在临卦中凡能行者皆阳耳故甘临至临知临皆宜本二阳说
　　上六敦临吉无咎
　　敦厚也坤土变艮土厚象上与初二虽非正应然志在二阳尊而应卑高而顺下敦厚之至吉而无咎者也
　　象曰敦临之吉志在内也
　　内指内卦谓二阳也曰志明非正应也
　　【坤下巽上】
　　隂质厚于内阳徳明于外有象以示人而为人所观仰也风行地上遍触万类周观之象二阳居尊为下隂所观仰观之义通卦卦名观大观中正以观风行地上观去声自上观示乎下也余平声自下观上也临观或与或求故兼上下两义
　　观盥而不荐【或作李作王肃作盥而观荐】有孚颙若
　　观者有以中正示人而为人所仰也四隂观仰五五以中正示之便是两义盥将祭而洁齐也荐奉酒食以祭也颙若尊敬貌一曰头端直貌本义以有孚句指在上者可观仰说来氏本马融指人皆信之说【煦】按孚字皆因人而见须兼上下说盥而不荐上之诚信也有孚颙若下之诚信也彖辞中正而示下观而化便是两义卦象重艮艮为宗庙外明内幽者也祀神者必先有诚敬中存即隂实于内之象而祭祀之诚又唯未灌为真故遂言盥而不荐有孚颙若虽说观者然所孚则不荐之诚敬也盖隂阳相得始可言孚此卦隂内阳外隂下阳上阳上则有下照之徳隂下则有上附之情故言孚逺为童观近为观国观以所见为美也王逵曰天气通于目上动下静地气通于口上静下动观巽风动而坤土静故曰观頥艮山静而震雷动故曰頥
　　彖曰大观在上顺而巽中正以观天下观盥而不荐有孚颙若下观而化也观天之神道而四时不忒圣人以神道设教【释文无以字】而天下服矣
　　阳大隂小隂下阳上故曰大观在上顺则于理无乖巽则于情无拂五居大观之位具顺巽之徳以所居之中正观示天下之不中不正然后下观而化咸信而仰之有孚颙若也盥而不荐神感也有孚颙若神应也寓于目而无待于言非神而若是乎四时不忒天之神于观示也神道设教圣人之神于观示也此以上观下者也天下服则下观而化矣
　　象曰风行地上观先王以省方观民设教
　　风行地上有厯览周遍象君子之徳风故有观示义省方即巡狩观民风即陈诗纳价设教因方即修其教不易其宜也坤为方隂为民巽以申命故省方观民设教
　　初六童观小人无咎君子吝
　　卦以观示为义五为主也爻以观瞻为义皆观五也艮少男童象初阳亦童象二居隂则象女蛊二以阳居隂亦为干母隂小人阳君子本卦隂取小民阳取君子初六失位处下去五最逺不能观五中正之徳辉犹童子识见不能及逺谓所观之不广大也小人则宜故无咎君子则当上观君子如此故吝吝者隂柔俭啬之性也卦全肖艮人生于寅艮寅同位故取为人正爻曰人曰女曰我曰生曰賔曰君子皆人也
　　象曰初六童观小人道也
　　小人之道为居初处下逺阳无应不能观国之光也
　　六二闚观【古亦作窥】利女贞
　　闚观门内窃视也曰利女贞则丈夫非所利矣互艮门象坤为万物所出又有阖辟之义亦门象变坎隠伏伏离目目在门内隠伏处闚观象见所观之不光明也
　　象曰闚观女贞亦可丑也
　　童观不广大闚观不光明既云利女又曰可丑为丈夫言也
　　六三观我生进退
　　我生有指我之所行者有指上爻者有指四者有指为平生者有指为人之神明者均非爻防盖人生于寅此卦肖艮故全象人人必有所由以生故此卦三言生人生于隂阳者也隂阳之运又迭相为生隂由阳生阳由隂生故两阳言生而此亦言生也三隂所生巽体两阳也坤必交干然后资生故谓阳为我生阳在巽为进退不果五为卦主三进则为比五之四三退则为应五之二是位虽不应不比而进之退之皆可也故论位则非进非退有定者也论行则可进可退无定者也此爻全说在行上故象曰未失道也果知隂阳迭生则谓五阳为我生者亦可为生我者亦可总欲发以隂观阳以阳观隂应感相契之义耳童观太近闚观在门进退在道观国之光则入帝阍而近君矣
　　象曰观我生进退未失道也
　　道犹路也在进退上见出即隂阳相生之正道进则比退则应故曰未失
　　六四观国之光利用賔于王
　　五以中正为观六四最近则大君之道徳逹为邦国之辉光咸得目击其盛故为观光阳徳大明艮有辉光光象坤国象五王象以四承五賔王象离暗而明离家而国故利用仕进以行道而为王者所賔礼也賔主賔兴皆賔也观卦利近二应中正止曰闚观不利逺可知
　　象曰观国之光尚宾也
　　尚同上坤国五王艮光尚则离内之外宾则隂阳接也
　　九五观我生【句】君子无咎
　　阳称君子言当观我之所生则上之所示者何如下之所化者又何如果无愧君子始可无咎三之我生是我资以生者此之我生是我所生者谓众隂也盖立君以飬民故以坤众为我所生君子二字便包有中正观示之义
　　象曰观我生观民也
　　以上临下以阳照隂故有观民之象民坤象观其下观而化则上之观示可知故曰观民三之进退五之观民皆以自考也四隂皆民姤四与初逺亦曰逺民
　　上九观其生君子无咎
　　凡隂皆阳所生与五同徳故亦同占五曰我生近也亲之也上曰其生逺也踈之也俨若旁观云耳其字即我字
　　象曰观其生志未平也
　　变坎水持平故言平平均也未平言与五均有其生不与五同可观之位故虽有志下同于五终不克与五齐量而观故五据为我生而上则外之以为其生但曰志则非有观示之行可知矣
　　【震下离上】
　　噬齧也嗑合也颐中有物间之齧而后合也上下两阳而中虚颐口象九四一阳间于其中必齧而后合噬嗑象
　　噬嗑亨利用狱
　　事不亨通以有间也去其间则亨通矣故噬而后嗑此概言也用狱则噬嗑之一事互坎法律又为刑狱狱象互艮手用狱象治狱之道唯威与明又柔而得中乃可贵卦见震威离明下动上明虽不当位利用狱也
　　彖曰颐中有物曰噬嗑噬嗑而亨刚柔分动而明雷电合而章柔得中而上行虽不当位利用狱也
　　颐中有物三隂也隂有形而无成得阳而始有照以阳明之色也故颐不言有物而此卦言有物中阳故也巽彖之有无亦此义物在颐中隔其上下因噬而合乃得其亨为阳以神用能入隂中而浑合之也阳动隂静阳无形隂有形故上下阳象颐隂有形象物阳动其中则象齿有谓阳为物三隂为齿者非也谓震动为齿则又止以上阳为颐而下阳非颐矣亦未明中字之义如以中阳为阻隔之物则又不知上隂下隂之分始云间中有阳以动之始云合也并不觧阳徳善动非贵阳之义也如以三隂为齿是在颐卦止有空齿何得释为飬义隂阳各有其徳故详辨于此震刚离柔分居内外通卦三刚俱为柔分故曰刚柔分雷动象电明象雷威动于下电明照于上合以成文故曰章雷震电耀威明相济故利用狱动不如雷乌能断明不如电乌能察得中谓上谓外卦行谓往也凡卦之气皆自下上行周流不息故言行来氏之综则倒也而非行也此卦内主初而外主五初勿用之爻外五当权得令故专主五柔而居五故位不当折狱之道威明并用要在得中亦莫妙于分合盖辞异则难合必取其同者以察其异将必有异中之同辞同则难分必取其异者以察其同将必有同中之异不分不可知不合亦不可知也唯隂象物故二象肤三五象肉皆所噬之物也四刚象齿则象金胏之刚物矣象物故不言利象齿故言利
　　象曰雷电【蔡邕石经及李鼎祚本皆作电雷程朱从之】噬嗑先王以明罚勅法
　　雷电不必倒用如雷在地中泽上有地天在山中皆先说下卦也如谓明先勅后然蛊之振育固先巽后艮临之教思容保固先兑后坤也大约先说之卦必阳卦不然则阳爻所在也临之阳在泽先说泽是也此卦震主阳而离主隂故先说雷人之目上动以合下人之頥下动以合上此为噬嗑故先说动卦本文先说雷后说电成卦之序原是如此下文先说明后说勅者因说君子在行事一边此先知后行之义也罚者一时所用之法法者平日所定之罚辨轻重象离明正国法象雷威总期得中不流于姑息不伤于苛刻也噬嗑丰皆火雷大象皆言狱重明断也其悔贲无敢折狱旅无留狱皆反贞卦贲离藏则不明旅内止则无断也
　　初九屦校灭趾【陆作止】无咎
　　校足械屦者以校加足如纳屦也互坎为桎梏校象震为足趾象变坤不见震足灭趾象无咎因刑而惩创之也不行有三象灭趾自不得行是一象制之以校使不得行是一象由震变坤改而不行是一象皆无咎之义无咎为在初也初则未至于再故知能改上之恶积罪大穷极之爻也子言不行不明者震行而艮止之离明而坎陷之所以异也
　　象曰屦校灭趾不行也
　　不行之义为震言也已详爻中
　　六二噬肤灭鼻无咎
　　耒氏曰肤者肉外皮也凡卦中次序相近者言肤剥之肤艮而易嗑爻变兑口噬象二居中乃治狱之人初在二外为肤故杂卦曰噬嗑食也为噬言也互艮为鼻变则互离不见艮鼻故灭鼻【煦】按此据聼讼者论则灭鼻为易防象二中正故无咎然谓聼讼而至灭鼻当亦牵强据所聼者论则灭鼻与灭趾灭耳相同皆获罪之象乗刚故灭鼻中正故无咎作两象亦可上下两爻噬物者也中四爻所噬之物也作所聼者说为当九四独刚故以肉之连骨者象之三五附骨故象肉此在肉外故象肤肤字亦出先天八卦详函书
　　象曰噬肤灭鼻乗刚也
　　刚谓初人刚则性直无隠聼防乗刚则据中正之理而防之也易受防乗刚则中正直遂亦易获罪直遂非恶也故无咎
　　六三噬腊肉遇毒小吝无咎
　　腊音昔腊肉与干肉皆谓火干之肉离火在前三又变离上火下火安得不干来氏曰易中言遇者皆雷与火也【煦】按来氏真好学深思者矣然夬同人亦言遇矣独置而不论谓非雷火也岂通论乎遇也者先天八卦缝中所成流行之十六卦也以在先天图本来相比今复得会为一卦如逺客他乡忽遇故乡之戚友故得言遇因在八卦缝中顺之逆之得十六卦故予遂命为缝卦如噬防离震遇也三变离互兑则离震遇兑离遇丰震离遇也四变坤则震坤遇夬兑干遇也三变兑互巽则兑干遇干巽遇睽离兑遇也二变震则震离遇离兑遇四变震互艮坤则坤艮遇震坤遇离兑遇上变震则震离遇同人本非缝卦而中互巽则巽干遇五变离互兑巽则兑干遇离兑遇小过本非缝卦二变互干兑则干巽遇兑干遇四化坤则震坤遇坤艮遇互巽化坎则巽坎遇坎艮遇上化离互兑则震离遇离兑遇困本非缝卦孔子曰井通而困相遇也盖下坎水上互巽则巽坎遇上兑金中互离则离兑遇此言遇之概也邵子干遇巽孔子姤遇皆谓缝卦非直雷火两卦得言遇也毒厚也师古曰乆也腊肉之陈乆味厚者也言噬干肉而遇陈乆厚味之肉也互坎曰毒故师亦言毒三隂柔不中正居刚比刚应刚是治狱而遇多年陈乆深厚之事难于防理故小吝然于义固无咎也旧说谓治人而人不服如作所聼者论则遇毒当与灭趾同类亦是两象
　　象曰遇毒位不当也
　　位不当居刚承刚应刚又雷火相接也作聼讼说则遇毒为噬者言难噬也作所聼者说噬则难于陈词遇毒则获罪也
　　九四噬干胏【子夏传作脯荀董同】得金矢利艰贞吉
　　胏干肉之有骨者离为乾卦六五亦同此象三四居卦中乃狱情之难服者故皆象以坚物此正颐中之刚象齿之爻也干为金金象互坎中阳直矢象若六五变干有金象无矢象故止曰得黄金得金矢本爻之刚直得黄金以柔变刚也四刚居柔故以艰贞之利归之而谓为吉五柔变刚故以贞厉归之而止称无咎两得字皆由坤卦得朋而出四阳而上下皆坤五柔而变纯干故也利艰贞与贞厉方始有戒之之意艰谓坎防贞谓以阳居隂不正也艰以心言正以事言陆绩曰失位用刚物亦不服然噬胏虽复艰难终得伸其刚直此以艰字承噬胏而以贞字承得金其觧最确特少利字耳据聼讼论则治狱而遇刚直之人利于艰而正始吉据所聼者论则是以阳居隂位不中正又属坎爻外若明顺而心实隂险刚直不回者也要必利于艰贞乃始吉耳得金矢得黄金皆当与遇毒灭趾同看若专说听讼当如金刚矢直则下文利艰贞岂不重说戒辞且四本刚直又何待重说乎
　　象曰利艰贞吉【石经作大吉】未光也
　　离本光明互艮亦光互坎掩离变坤迷皆未光处非位也
　　六五噬干肉得黄金贞厉无咎
　　黄中也金刚也坤五黄象变干金象噬干肉亦非易特易于干姊得黄金犹云治不服而能用中用刚以胜之也方有得字义此贞字与四不同四贞字说在艰下欲其艰而贞始利也五位居中贞其自有故言厉始无咎谓其居刚乗刚变刚也若以所听者论则亦果于用刚者故唯贞厉始无咎也
　　象曰贞厉无咎得当也
　　以隂处阳乗刚变刚凡事或有不当故必如此乃得当也
　　上九何校灭耳【何古作荷】凶
　　何负也谓在颈也互坎为桎梏初曰屦足爻也上曰负角爻也坎为耳痛灭耳象离为戈兵中爻艮手手持戈兵加耳亦灭耳象上处卦终是恶极罪大忙然不悛者故凶易荃曰六爻皆治狱者若谓初上受刑则以灭趾为无咎不通矣
　　象曰何校灭耳聪不明也【杨易以聪即古听字】
　　聪听也上九未变离上坎下故听之明变则有坎无离故听之不明坎为耳故言听困坎有言不信夬四变坎闻言不信皆同听之不明故凶此为好察而自用者戒
　　【离下艮上】
　　贲饰也山者百物草木所聚下有火则其草木皆被光彩也又内离外艮有文明而各得其分之象故为贲
　　贲亨小利有攸往【郭京作不利今本误作小】
　　乾坤相交隂间阳阳包隂故亨又艮山地文在上离日天文在下二文相饰以成贲犹人君以刚柔仁义之道饰成其徳也刚柔杂仁义合然后嘉会礼通故亨卦互震坎艮止于上坎险于下虽欲震动不利大行小有所之则可矣
　　彖曰贲亨柔来而文刚故亨分刚上而文柔故小利有攸往【王加刚柔交错四字易举正同】天文也文明以止人文也观乎天文以察时变观乎人文以化成天下【易举正刚柔交错天文也文明以止人文也注云刚柔交错而成文焉天之文也今本脱刚柔交错一句】
　　柔来文刚谓离二之柔自外来分干体为二也刚上之刚谓上九文柔之柔谓四五分刚上而文柔谓艮上一阳自干用分出饰坤迷之体使光明也此谓下主柔上主刚耳凡卦皆以乾坤为体及二用往来上下始论动用之刚柔故言分也内而离明烛物动往不臧故亨外而艮止则内能知外不能行故止小利有攸往互震往象动而陷陷而止乌能大遂下离互震坎离日坎月震动于上错行代明故曰天文此上宜添刚柔交错四字盖日月运转即天行之不息也文明谓离止谓艮在人者灿然有礼以相接截然有分以相守故曰人文互震春伏兑秋坎冬离夏时之变也故观天文以察时变化者变而为新成者乆而成俗重明丽止故化成离火故化艮止故成
　　象曰山下有火贲君子以明庶政无敢折狱
　　火欝于山下明于内而不克外焕故为贲贲非文也即闭塞之意是能知不能行小利有攸往之义也凡文皆炳然外焕者今内之明止于照山而外艮又止之使不克外焕故外三爻因火而见者一曰贲如皤如白马翰如皤亦白也一曰束帛戋戋吝一曰白贲皆非光彩外焕五色陆离也下照以火白焉而已孔子得贲愀然有忧色诚惧文欝于内而莫克大通也明庶政即小利有攸往内明之用也折狱斩然独防非大明不可无敢者艮止也仍是小利之防
　　初九贲其趾【古一作止】舎车而徒【郑张本作舎舆】
　　初足爻互震坎震趾坎车变艮止而又止舎象贲饰也因文欝于内故须饰也初在下故曰贲趾初比二应四比二则从乎坎车应四则从乎震足是舎比从应之象乗车者车在下今在上不可乗故贲趾而舎车
　　象曰舎车而徒义弗乗也
　　车在上初在下本无可乗故归之于义
　　六二贲其须
　　侯果曰三至上象颐二在颐下须象二与三皆无应若能承三与之同徳必可相与而兴起也耒氏本之谓二变互兑口口旁之文唯须故象须【煦】按须待也又相得之谓离为附丽也火用薪传中薪而火始四逹因火之丽于薪遂觉薪之防于火此火薪之相须也同二言宗与此同义离以一隂防于两刚非相得而成文乎阳性上升三互震动今既与阳相须故遂得与阳俱兴主隂资阳之义也
　　象曰贲其须与上兴也
　　与从兴起也震动故兴若以为艮则止而不能兴矣
　　九三贲如濡如永贞吉
　　离文外焕故贲坎水滋润故濡离之外阳居二隂之间左右先后比己皆隂盖得其贲而润泽者也附己之二在下而须之固遏己之艮在上而止之坚又当坎防之爻故欲长贞其位而不及行象得位故吉也
　　象曰永贞之吉终莫之陵也
　　陵即邱陵之陵艮象也之往也三应艮止不往而之于邱陵得位故可长贞陵又侮也既不妄行孰得而侮之
　　六四贲如皤如【郑陆作蟠荀作波董音槃】白马翰如【翰一作寒】匪寇婚媾皤白也又年老白首之称四变互巽白象贲而又皤是贲而白质多者贲以文饰为义今白质多是抱文徳而终老不试者白马翰如则栖栖皇皇之心也互震为足为的颡白足颡白巅皆白文也翰如如飞翰之疾也互坎为亟心之马为寇盗为狐疑婚媾谓初寇盗谓坎言非寇盗则婚媾可成皆不试用之象凡婚媾皆先天相对相配者也四变则先天艮兑相配后天震兑相配详见震卦此与屯二同其马皆指震屯二应五此应初皆婚媾也屯二为震之初阳所干无坎象故止言不字此亦为互震之初阳所干而三又互坎故遂言寇此皆逼于位也故小象曰当位疑也
　　象曰六四当位疑也匪寇婚媾终无尤也
　　以隂居隂而应阳故当位逼于震坎之阳亦位也坎盗震动故疑居隂守正故终无过尤
　　六五贲于丘园【陆徳明引黄頴作世于邱园】束帛戋戋【子夏作残残】吝终吉
　　艮为山山下为陵半山为邱五半山故称邱颐二应五故曰邱颐涣互艮故曰有邱艮震两阳含二隂园象艮果蓏震林木亦园象震木山邱则园之饰也贲卦六爻皆文而不甚大文之象虞翻曰六五失正动而成巽巽为帛为绳故束帛以艮手防巽故戋戋失位无应故吝变而得正故终吉荀爽曰艮山震林失其正位在山林之间贲饰邱林为园圃隠士象五王位履中蹈和尊道之君也故曰贲于邱园束帛戋戋君臣失正故吝能以中和饰上成功故终吉而有喜此以贲邱园指隠士束帛指君吝兼君臣终吉又指臣亦是一爻两象与噬嗑两象同本义谓敦本尚实得贲之道故象贲于邱园隂性吝啬故象戋戋浅小也人而如此虽可羞吝然礼奢寜俭故得终吉此以柔中立象为市朝繁华邱园朴素亦不贲之贲耒氏以隠士指上九引蛊随为说则邱而不园矣郝解曰贲五象邱园谦五象侵伐未尝定以五为君也泰二象君谦三为主未尝定以君居五也【煦】按凡卦先论主爻然后兼及余爻凡爻先论本位然后兼及应比此之邱园震艮中虚也爻变互离有光彩故言贲饰于邱园谓隠士也一束之帛而戋戋隂爻吝啬象终吉者隠士遂其志而有喜人君用得其地而有喜也坤隂两拆束象戋同残伤也艮伏兑为毁折戋戋象
　　象曰六五之吉有喜也
　　伏兑恱故有喜凡言喜庆皆阳爻此爻犹在贲中说不得贲道将终变离光明说不得文反于质戋戋只文之俭啬者耳
　　上九白贲无咎
　　贲文也白质也上居贲极物极则反有色复于无色故有白贲之象文胜而反于质无咎之道
　　象曰白贲无咎上得志也
　　上居贲极处无位之地可以得行其志正如山林隠逸理乱不闻而守贞抱素唯志所欲来氏指为受聘之贤非也贲之为贲由艮起也上三爻唯四有应故虽婚媾而仍有皤白之象五则有戋戋之吝上则直以为白贲皆不文之文












　　周易函书约注卷五
<经部,易类,周易函书约存__周易函书约注>
　　钦定四库全书
　　周易函书约注卷六　　礼部侍郎胡煦撰
　　周易上经
　　【坤下艮上】
　　剥落也九月万物剥落时也一阳覆五隂隂盛阳孤势将剥落而尽郝解曰剥者杀牲解体之名故爻象为牀牀几案也因有肤鱼果核陈设之象
　　剥不利有攸徃
　　隂盛阳衰小人壮而君子伏又内坤外艮有顺时而止义故不可有所徃易言不利徃皆东北艮象万物成终之地正防朋时故蹇有艮象曰不利东北其曰利西南与艮反也解有震无艮则止言利西南西南得朋故利今剥有艮故不利徃若复初见震则朋来矣易中隂阳来徃止是一义
　　彖曰剥剥也【郭京作剥剥落也】柔变刚也不利有攸徃小人长也顺而止之观象也君子尚消息盈虚天行也
　　此卦诸解俱以五隂剥阳为説皆未眀剥义也不知剥字止説在上一阳耳若谓以隂剥阳五隂之力何怯于垂尽之一阳今固堂堂正位于上果何爻之剥乎剥之最近莫如五犹曰贯鱼以宫人宠近犹如此疎逺可知当知剥之为义从隂阳之隠显而见也隂阳之理流行于天地之间徃复不穷此盛则彼衰此显则彼隠故前曰隂变阳而后曰消息盈虚天行也隂变阳者隂阳原有迭见之理今五隂既盛则是初之隂变去初阳而为姤二之隂变去二阳而为遯以次渐长变去五阳仅存一阳孤立于上防防垂尽有似果熟枝头将次剥落故以剥落象之从阳之自剥为言见非无为之隂所能因遡其前而以为隂变阳不以为隂剥阳也小人浸长其势方张自不宜徃内顺外止顺时而止而谓为观象即观此小人浸长之象所以不利有攸徃消者方亏虚则消之尽息者方生盈则息之盛四字虽兼隂阳徃复说却全为阳谋复阳息姤阳消干阳盛坤阳虚是也此正阳消将虚之候故遂説天行因此卦自干变来故也观象云者卦自观来有观之象又物当九月阳徳收功落实取材必有可观又当知观象之后説出天行眀指得朋防朋隂阳徃复而言周易之理无非发眀隂阳消息防盛盈虚天行垂象在人观之而已蛊之终始亦曰天行巽之初终恒之终始莫非徃复之防而初终尤不可不察凢皆观象之説也宜曰顺止显于外曰观象顺动涵于中曰见心【煦】按以顺动説见心最合易理即率性之谓道也
　　象曰山附于地剥上以厚下安宅
　　春夏百昌蕃茂见物不见山九月万物剥落止见山附于地故云剥髙附于卑贵附于贱下不厚则不安故厚其下始安其宅也然指在下説亦可厚下坤也艮为门阙覆于上有似于宅此卦主阳在上而不得位故称上若泰五称后者然
　　初六剥牀以足蔑贞凶【荀爽蔑作灭无凶字】
　　剥由干来今以隂爻逐位变之初之隂变去初阳者也其象剥牀者震巽为木主皆在下木而在下故象牀初足爻故象牀足二在初上则以辨象牀靣矣坤以载物牀以安人其义同也一阳覆五隂有宅象庐象牀象蔑灭也阳而居初本为正位今为隂所变而蔑之故以为灭贞隂而灭阳不得所资故凶
　　象曰剥牀以足以灭下也
　　灭下即蔑贞指干之初阳也
　　六二剥牀以辨【古作分】蔑贞凶
　　二之隂变去干二者也干二中正故亦曰蔑贞孔仲逹曰辨谓牀之下足之上分辨处也郑元曰足上称辨辨分也谓可屈伸处也崔憬曰在第足之间是牀梐也程子曰牀之干【煦】按足在牀下辨牀之面也即平也尚书平章平秩史记作便索隐曰今文尚书作辨可知平辨通声古原通用
　　象曰剥牀以辨未有与也
　　隂阳比应通称为与与则其情相亲故三以应上而无咎二之旡与则直肆其凶暴故蔑贞凶也
　　六三剥之无咎【陆无之字】
　　三隂乃变三阳者故亦言剥然初二凶四近灾而此独无咎三有应与得阳援故也故小象曰失上下也
　　象曰剥之无咎失上下也
　　失上下谓不与初二四相同即得阳有应之説隂以得阳为资初二四比隂应隂若小人之朋党既固剥阳而据其位全无阳助故凶而近灾今应爻得阳故以为失上下之隂
　　六四剥牀以肤【京房木作簠谓祭器】凶
　　此爻变去干四初足二辨三牀之上四居上体乃牀上人之肤王肃曰坤象牀艮象人剥牀而及人肤为害滋深故凶
　　象曰剥牀以肤切近灾也
　　言祸及其身而不可免坤为灾与下卦接也肤字详噬嗑
　　六五贯鱼以宫人宠无不利
　　以隂变去阳爻将必有报反之虞唯有应有比得阳之助者不然故一无咎一无不利且此爻又有承阳之义变巽象鱼详见中孚巽防艮手故贯鱼鱼之聨贯相次以序五隂分列象之五君位隂故象后上承孤阳故象君以后以之也艮为宫室鱼隂物宫人众妾乃隂之美而承顺于阳者防兊少女变巽长女下坤互坤皆老妇宫人象宠者隂阳相得之义顺而止之正在此爻以顺而止则必无违忤故无不利利隂象得阳始有之故观四近阳亦言利
　　象曰以宫人宠终无尤也
　　以隂变阳宜乎有尤今顺而止以隂承阳得阳之助故无尤
　　上九硕果不食君子得舆【京作徳董作徳车】小人剥庐
　　干阳悉为隂变此爻独存于上故有硕果不食象不食即谓不变不剥也艮为果蓏硕大也阳称大又为圜大而圆果象防兊为口夲能食兊防不食象干为君子上阳是也下坤上变亦坤坤为民为小人又为大舆坤为舆皆载物者也据君子而论则下承以坤舆故曰君子得舆是据阳之视隂而为象也又曰小人剥庐者艮阳上覆下隂旁列有似于庐庐为人所覆庇坤隂之頼以覆者独此一阳今上变为坤减却艮象不成为庐则下坤何所覆乎是据隂之视阳而为象也上句就未变说下句就已变说故不同硕果即上九二字爻之主象也为阳言也下二句即在硕果二字中
　　象曰君子得舆民所载也小人剥庐终不可用也民与舆皆谓坤指下卦也庐谓艮阳也得舆则承之者顺故为民所载剥庐则失所覆故终不可用
　　【震下坤上】
　　周易贵阳复阳之复也古文从□天与日月同度也变楷而失其义矣自五月隂生其阳就消直至十月六隂盛而干阳尽矣然乾道健行不息穷上返下故十一月一阳来复于内故名复剥复皆不离坤者以先天图干阳终始于坤也剥防朋复得朋故卦辞曰曰朋来无咎
　　复亨出入无疾朋来无咎【京房作崩来】反复其道【古一作反覆】七日来复利有攸徃
　　复亨阳之通也隂静阳动隂无为阳有为以静正闭塞之隂而阳复其下其势难遏故曰亨内动外顺亨义也复也者未甞竟絶之称言徃来也故曰出入无疾复亨已了卦义其下皆在复亨字中出入指阳言其长而盈盈而消皆已过者也入谓阳复指见在也无疾循序有渐也又阳生隂杀疾谓坤也阳来则隂去故无疾美在其中而畅于四肢是其义也无疾即亨字朋来即得朋震象西南得朋据坤之视阳而言自内出外为徃自外入内为来谓坤体而干来者此言交也谓夲无而今有若自内生出者然此言生也彖辞见天地之心是也皆来字义也无咎亦亨也生生之机从阳复而始有何咎反复即出入也言阳之循环而未甞絶也道犹径路大化之舒敛外出而复归于中天地之心即径路也又阳徳健运既出而返迁转不息道如是也七日来复者阳之出自姤至坤凢六日至复则七日矣阳徳故言日蛊言隂终隂始则象月矣临言八月亦谓所歴之隂也七少阳数八少隂数也此上皆复亨之理利有攸徃始言人事皆谓亨也
　　彖曰复亨刚反动而以顺行是以出入无疾朋来无咎反复其道七日来复天行也利有攸徃刚长也复其见天地之心乎
　　刚反言成卦之体刚长言复卦之用自五月隂生成姤初位亦已无阳直至子月阳刚复来其下故云刚反若从震阳更歴临兊而至干便为刚长自下而上为徃故曰利有攸徃反遡于复前长推于复后也动震顺坤行亦震也动而以顺行发无疾无咎之防眀刚反之亨反而复者阳也故云朋来隂阳相得故动而顺此上释动顺之理以见刚反之亨天行释反复二句又以循环不息释必反之故天地之心即未发之大中若由此而发则渐逺矣唯一阳初生于太极始克见之故云然也邵子目为天根第心言肆应不穷根言生生不息耳天根之説独不及地以阳复地中贵阳故独言阳也又因先天图象天之纯干由此而生故以为天之根此兼地言之雷复地中也动震性雷震声见阳之眀也
　　象曰雷在地中复先王以至日闭关商旅不行后不省方
　　雷在地中一阳初复万物含生未发当上下安静以飬防阳即潜龙勿用也闭关即安静意不行句下安静也不省句上安静也震大涂坤为众民众行于大涂商旅象初为来处隂爻两列有阳横亘于大涂之来处闭关象阖户为坤亦闭关象阳君不居五居初潜龙爻也巽后伏初故曰后今隠而伏故不省方上曰先王下曰后者凡阳皆干之用九震为初用故遡成震之始称干为先王见震初之防也称后谓震由伏巽来也不知阳用于干见夲于伏均非爻防虞翻多论防象非无据也或曰至日谓廵狩而反今考史书先王至日亦曽有不行不省之事乎故知此皆圣人身心中事于此特露一班故彖词言见天地之心而此云不行不省学者当细心讨论
　　初九不逺复无只悔【祗音支适也王肃作禔云安也九家易作多音支又作防与多同】元吉
　　祗至也抵也一阳初生为复主居事初其失不逺故有不逺于善无至于悔象元吉之道也元始也此为见心之初爻故云始吉元字诸卦不轻言非其始之者也作大善解亦可在卦言亨是正复之时在当爻言元遡见心之事也不逺据中言也由此外出则渐推渐逺故因不逺而遡其元也此圣人传心传道之爻故小象以为修身而系辞又复提之盖生人之性夲有未发之中立天下之大夲无亏损无去来凡有差别皆动后之事愈动愈逺愈逺愈纷终至差别不可究极所由曰习相逺也震本动爻动又在初因其出于天心故称不逺若人之方离而即回转者然圣人与天为一有何逺近学者不然故孔子曰回也三月不违又曰其庶乎皆不逺之义日月至焉则屡动屡违逺可知矣其以仁敎顔子亦曰复礼大抵人非圣贤悉具食色嗜欲之性逐渐支离逺去皆未能向立命之初留心打点使于方动欲动时一触便转防于不逺之复亦有何难盖势已极盛皆难猝然消灭唯初起未盛一排拨之便已复旧若逺而始悔无能为矣
　　象曰不逺之复以修身也
　　性为身主情动则逺敛情归性大夲立而逹道行故曰修身
　　六二休复吉
　　休息也居中而不前不后故称休是休息以待复者又因初动于下此适居中故相形而见为休初为不逺二较初已逺矣然天运无徃而不复之理二虽逺初才位皆柔而所处中正故于此休以俟之虽逺而亦复也譬若両人同行一出门即返是不逺复也一已出门待后者不至而亦返也初阳有升性初既不逺而即复二乗初之动因其复而始复如有待者然耳故曰以下仁也是仍未大逺也特比初稍后耳休否亦取中立之义
　　象曰休复之吉以下仁也
　　仁为长善谓初之见心元吉者也二爻中居夲有静象因不逺复之仁人动于下而上撼之因亦翻然而复如有待而复者然也故云以下仁也下以位言非亲下之説不逺者最速者也休复者稍缓者也
　　六三频复【古作嚬复郑元作卑当是颦蹙之颦】厉无咎
　　频数也三处两卦间以隂居阳不中不正又处动极上接静坤载动载静复而又复频复象与频巽同频复则频失矣厉危也频失故危频复则能改过故无咎干惕之位故厉
　　象曰频复之厉义无咎也
　　虽频而能改过揆之于义故无咎
　　六四中行独复
　　初居内卦出于天心故曰中四变震故言行独应初故言独初之复在心故曰悔四之复在事故曰行此内外之分也又四居三极中位在五隂中皆中也初不逺顔子也休则稍逺而有待曽子也频复日月至焉者防夏也四则行之既逺毅然独复孔子之门人皆是也故象曰以从道也道则在外而见诸行者也
　　象曰中行独复以从道也
　　初曰修身二曰仁四曰道仁与道皆修身之事特仁在心而道在事耳比者内而近故曰下仁应者外而逺故曰从道
　　六五敦复无悔
　　外坤又互坤坤厚载物故曰敦复执徳坚信道笃不辞难不以乆暂而加厌故曰无悔全在行事上说无祗悔者未到悔时无悔者不以繁难而加厌耳中徳居尊故有此象
　　象曰敦复无悔中以自考也
　　考证也不逺之天心是自然之中徳五处外中是亦有中徳者特其中在外较诸不逺之天心只是能以中徳自相考鉴耳初为复主下仁而成休比也从道而成独应也皆资初也五以中徳自考无资于初故曰自
　　上六迷复凶有灾【郑灾作载】用行师终有大败以其国君凶至于十年不克征
　　迷复迷而不知复也坤夲先迷今居上极则迷甚矣灾眚即凶也凶犹有遭际灾眚则自身之凶也用师以下灾眚之甚凶之大者也以及也师败及其君有倾危之忧也坤为众变艮大象离为戈兵众动兵戈又龙战之爻行师象变艮无坤失众象坤为国防干君坤隂灭之国君凶象十土之成数不克征不能雪耻也初不逺上十年言逺也阳刚善动而复故止于七日坤隂性静而止故十年不克征也以临八月较之则夲卦五爻变卦五爻言至剥也
　　象曰迷复之凶反君道也
　　反亦复也复所当复则曰复复非所复则曰反复至上极不成为复故言反坤之反为干君又当龙战之爻故曰反君道将使坤变为干指夬言也至夬之无号则以其国及十年不克皆在中矣初不逺是念之方萌最速者也休复稍逺然犹近初故仁字亦説心内频复亦在心上打点皆内卦也四外则曰行敦则行之厚者也上用师则大有所为全不自反贸然以行者也
　　【震下干上】
　　元子曰剥复艮震交地无妄大畜交天复贤学无妄圣学易遡曰无妄诚也大畜诚而眀也性以动显学以止畜史记作无所期望盖主震木而遇干金天命不祐不吉之占也
　　无妄【史记作无望康成子雍皆云妄犹望】元亨利贞其匪正有不利有攸徃
　　无妄至诚也动而健行唯动以天始能有此四徳匪正妄动者也有则无四徳程子曰动以天为无妄动以人欲则妄周易立教性与天道俱在其中仅作占卜论非矣震木干金妄动而上行必受其尅故不利有攸徃凢言利者皆得朋之震言不利者皆防朋之艮此卦有震而互艮故前曰利贞而后曰不利
　　彖曰无妄刚自外来而为主于内动而健【举正作愈健】刚中而应大亨以正天之命也其匪正有不利有攸徃无妄之徃何之矣天命不祐【释文作佑马作右】行矣哉
　　刚谓震阳来谓居初自外来者二三两隂夲坤之静体居内干用其九一交于初则为自外来矣外来者对居内之静坤言也卦以震刚为主圣人教人观象以择主爻故有为主于内之说凢一卦三画其两画相同者皆静体也其徃来上下之爻称为主爻动用故也诸彖之徃来上下皆言动用之主爻不可不察详具首卷先曰动后曰健从主爻説起故先内后外动谓震健谓干便是主内之辞刚中而应又若主外者凢纯干纯坤之在外卦虽内有动用之爻亦多主五君主之位也详见函书应也者谓健动之震徃而应也刚中而应则中无阻挠故能大亨以正而有干之四徳天之命指应五者而言然不归诸刚中之五而归之于天谓全干也干为天互巽为命上见纯干又系初动而应天故言天命此上释元亨利贞之故匪正有又是不利攸徃之故卦由巽变至干四而尽灭巽木为主之震又动遇干金徃则不利自然之理此卦之成性者内震也夲出各正之天命至诚无妄故以四徳归之至发而为情则千差百错已非无妄之真故有匪正不利之说此卦止二五有应而为主之初与所应之四均非正故也人生所行千差百错俱由情发已非保合之真故曰无妄之徃何之矣盖徃则非其中存者也来震徃干故曰天命不祐复曰行矣哉归咎于徃也威行之卦故占者不吉
　　象曰天下雷行物与无妄先王以茂对时育万物万物之生在天之下故曰天下又皆天命所赋故曰天下雷行行震徳雷震声雷行者动机之遍着也天徳夲至诚无妄其赋物亦然故曰物与无妄震阳得诸最初故称先王先王谓干与复豫噬嗑同义遡阳之所自来也茂盛也谓所育极盛也天随时而生物先王亦对时而育物也育者教养是也
　　初九无妄徃吉
　　初无系应震动之性上徃隂必不拒又况动之以天故徃吉
　　象曰无妄之徃得志也
　　隂不我拒徃则成坎故曰得志得震象志坎象
　　六二不耕获【陆云或依注作不耕而获下亦然】不葘畬【礼记此下有凶字】则利有攸徃
　　二在地上为田震位东春耕时也震为木二三隂土以木临土上入下动有益之耒耨耕象震反生为禾稼互艮手获象有益耕象而无坤田故不耕不葘肖离火焚牛耕故为葘畬葘一嵗田畬三嵗田古之言富者皆取必于农田孔子之言富非如后世以金寳异物之积为富也农田之利必耕而始有获必葘而始有畬不耕则不获不葘则不畬自然之势也然蓄积既厚则系累必深故农田之子无逺志今既无系累则必利有攸徃上下象原是一义故用则字一转隂爻原无动象因震中初阳撼之于下故为防其所有趋前而进之象若将上下分为二义并説作戒辞皆非夲义作无所为于前无所冀于后来氏谓不方耕而即望其获不方葘而即望其畬均非爻防
　　象曰不耕获未富也【举正作求富也杨易以为未然】
　　易中言富皆隂爻隂有形可积累坤之言积是也如小畜泰谦无妄家人皆言富唯家人四隂得位夲可言富乃乗承皆阳而所应又阳又无动爻撼之故得自有其富而曰富家大吉其余皆言不富者非在震中则必互震震之二隂合体为震皆因初阳动于下以撼之己之所有无能自固故震卦有于隣之説而泰四谦五畜五皆曰以其隣也泰四夲可言富因系隂阳相接之际阳性上行四爻有比有应而互见震象有动而撼之者则不能有其所有而变易其性故曰不富以其隣为比故也谦五隂爻夲可言富乃谦之诸隂皆欲附阳四先得而据之又以防谦大辟其路坤五以顺徳附四而互震因四而纳交于阳而震阳撼之于下故曰不富以其隣也亦比故也畜五非隂爻则夲爻不可言富然畜卦诸阳皆欲附隂五独据而有之又无撼动之者则四之有皆五之有故曰富以其隣亦比故也然小畜之阳皆欲附隂而五上与四同成巽体故小象曰不独富则并上阳亦得而有其隂矣无妄二隂夲可言富乃比阳应阳震爻动撼于下不克自有其有故曰未富仍与谦泰同义皆因阳而震动者也未富二字不耕二句在中利有攸徃亦在其中
　　六三无妄之灾或繋之牛行人之得邑人之灾
　　变离为牛坤隂亦为牛互巽为桑为防艮为鼻防在牛鼻止桑下系牛象震行象三人位在大涂行人象坤为邑邑人象震得朋故言得处动极互艮防朋又防坎盗故言失邑人指六三也无妄之灾四字为此爻主象此妄字作望字觧灾即无所望之祸也盖系牛于桑为行人得去邑人乃受其灾祸行人之得与未富同义盖谓震撼于下而防其自有者耳灾即不利之説既防而不可复得复何望乎爻处动极又与外干相接当变革之际金来害木故有此象
　　象曰行人得牛邑人灾也
　　解见爻中
　　九四可贞无咎
　　天徳夲自无妄而此居干初则无妄可知故可居贞而无咎二之言利虽不能自持而有比有应故言利此则无应可自主而无咎者二不言无妄失其自有者别无可望故唯行之利此则纯真自主而无望者故皆不言无妄
　　象曰可贞无咎固有之也
　　下三爻或象徃或防其所持皆动也此在干初故云固有
　　九五无妄之疾勿药有喜
　　变互坎为心病疾象巽草震木艮石药象覆兊悦象刚中有应之爻故云有喜其曰无妄之疾盖以妄为疾也若有妄疾非药何治居天徳之中纯动以天而不杂以人是无此妄疾故不烦用药有应故有喜也若更用药反杂以妄故曰不可试妄之为言皆发而后见天徳居中故有无妄勿药之象试字在用邉説与赤子爱敬相同正圣人传心之法
　　象曰无妄之药不可试也
　　凢妄皆自外得故克己之敎説在视聴言动邉即此试字
　　上九无妄行有无攸利
　　应震行象九非妄也时位穷极不可行耳崔憬曰居无妄之终有妄者也妄而应之上下非正穷而反妄故为灾
　　象曰无妄之行穷之灾也
　　此爻妄字又作望字解居外而处穷极虽行亦何望乎与亢龙同故小象亦同初为卦主以阳居阳得正者也故吉二以柔居中有应有比得正者也故利五以阳居中而有应天徳纯全得正者也故有喜四居干初是未雕未凿者故可贞无咎三以隂处阳居动极防朋之位故为邑人之灾上处卦终以阳居隂故直言匪正有即指此爻
　　【干下艮上】
　　大阳也干下艮上所畜力大非如巽隂之小止众阳之多也有畜止畜养畜聚三义畜聚蕴蓄也即在养字义中取止义则谓隂止阳故曰小取养义则谓阳养隂故曰大
　　大畜【归藏作大毒古一作蓄】利贞不家食吉利渉大川
　　干至利贞而四徳终艮得干终故艮干合体止曰利贞互兊口外近五君不家食象大象离伏坎水火之合故象饮食干知险互震木渉川象贞正道即多识前言徃行以畜徳也道大行故吉利渉大川大有所为以济险也坤国变艮家以国从家故有不食于家而食于国之象
　　彖曰大畜刚健笃实辉光日新其徳【康成公明以其徳属下句元子从之】刚上而尚贤能止健大正也不家食吉养贤也利渉大川应乎天也
　　刚健乾象笃实艮象大象离又艮阳外焕故言辉光日新日者天之运新者外焕之光也笃实谓两隂也刚健内之存主笃实外之践履辉光则徳之发越日新又新所由积小髙大以成其徳也刚上谓艮刚在上尚则尊奉之言主爻也五君干亦君有六五尊上阳之説有下干尊艮阳之説皆可贤指内刚健而外文明又有辉光日新者也上进也此自下奉上言也止健与养贤同义健即贤止即畜此自上视下言也特止健言徳养贤言卦象耳尚贤则用人以正止健则禁暴以正故曰大正此释利贞之义集解谓干为贤艮为宫阙贤人居于阙下为不家食由以下奉上则有尚贤不家食象由自上及下则有止健养贤象干徳易以知险抱蕴蓄之美有干健之力故能应天而济天下之险兊口上含六五不家食象六五承以兊口养贤象四至上象頥故曰养
　　象曰天在山中大畜君子以多识前言徃行以畜其徳天无物不包今在山中则山之蕴蓄大矣向秀曰天为大器山则极止能止大器故为大畜君子谓干震足行象兊口言象多识即大畜也有頥养象故以畜其徳干在万物先故前震行故徃此畜取畜聚义
　　初九有厉利己
　　干三阳为艮所畜内卦受畜以自止为义论隂阳则若君子受畜于小人外卦能畜以止人为义论上下则若在位之禁止强暴厉谓不相援而反相挤也已止也初刚则志在必进然为四所畜故徃则有危止则不取祸也
　　象曰有厉利己不犯灾也
　　灾即厉也止而不行何灾可犯
　　九二舆说輹【古作轝说幅说音脱】
　　干运转不息又为圜舆象坤为舆干之伏也第干舆言行与不行坤舆止言载耳輹与辐异辐车轮之轑三十条也輹车上伏兎以承轮者舆行頼輹脱则止而不行互兊毁脱輹象小畜脱辐车轮散不堪行也盖为隂所止所脱者重乆住之计大畜脱輹盖暂脱其輹所脱者防暂止而旋起也二为五畜以有中徳能自止而不进之象
　　象曰舆説輹中无尤也
　　唯有中徳则识时势不躁进自无妄动之尤
　　九三良马逐【郑元姚信作逐之】利艰贞曰闲舆卫【郑元作日闲】利有攸徃
　　震马前干马后逐象两马相逐遇艮止不得驰上利艰贞象干舆象大象离中虚外围卫象闲舆卫又利艰贞之象日闲舆卫俟之也初二皆为隂畜观童牛豮豕可知唯三无应故不受止又互震行故利徃然犹利艰贞者惕若之爻也考工车六等戈人殳防矛轸皆卫也天子十二闲邦国六闲卿大夫四闲闲以序辨亦以习名也
　　象曰利有攸徃上合志也
　　与阳同徳故合志见非隂爻故不为所畜然止言志合谓非应也故有利艰贞俟之之象
　　六四童牛之牿【广仓作犝説文作僮牛之告九家亦作告陆绩云牿当作角】元吉童未角之称牿者横木置角端以防触楅衡是也爻变离为牛防坤亦牛干为首角者二隂在干上也大壮互干见二隂亦象角艮手互震木手持木而施之角牿象艮体居上四当外初畜初者也艮少男初应初童牛象初刚势防止于未角如止恶未形用力少而成功多大善而吉之道也
　　象曰六四元吉有喜也
　　四当兊口喜象上不劳于禁制下不伤于刑诛故可喜
　　六五豮豕之牙【郑读为互】吉【豮音焚】
　　大象离变互离防坎豕象豮犗【音介】也腾也乃走豕也互震性动豕象牙者埤雅云以杙繋豕也与牿同例变巽防繋象震巽木杙象牛马豕皆人所畜故大畜并言之【煦】按牙齿也止物以自养者也凢二五中隂皆取静象五为辅颊舌口之爻今在于中故象牙与牙相应之二则所养之物也此爻取养义故小象曰有庆若系豕于杙何庆可言四取彖中止健之义五取彖中养贤之义
　　象曰六五之吉有庆也
　　喜庆皆谓干四五能止之则四五能有之矣五君位畜者大故曰庆凢言庆者皆有位一人有庆是也喜止一身庆及天下四具养贤之善贤才徳成故有喜五兼止健之能小人安分故有庆
　　上九何天之衢【梁武帝作荷灵光赋亦用荷盖古何即荷】亨
　　畜阳者隂也上亦阳爻在隂外不为隂畜故有何天衢之象上天位四逹为衢互震大涂在震上天衢象干天艮终终在天上矣以天为衢何行不可通逹无滞道大行之象此正不家食渉大川之义来氏一担挑起天衢之説未当
　　象曰何天之衢道大行也
　　不家食渉大川无徃而非亨故道大行道字即衢字四五就应爻上见故有止义上就蕴蓄上见故有畜极而通之义此处方曰行则前五爻之不行可知贲须之待也隂也前五爻之不行亦隂也则隂之为体可知
　　【震下艮上】
　　颐口旁也上下二阳中含四隂外实内虚上止下动口象口食物以自养故取养义潜老曰四偏卦而肖坎离中互乾坤则二老六子俱用之卦中孚小过肖坎离而用六子不具二老故收下经
　　颐贞吉观颐自求口实
　　震动象防兊口象人之颐下动上止胎生者目上眦动卵生者目下眦动皆物性也此卦内二隂同初阳成动体外二隂同上阳成止体止卦无动动卦无止故二三之隂养于初阳与动合体也四五之隂养于上阳与止合体也故止动合卦而不取应爻各得其正斯吉止动既不同徳又不相应而合体为颐故彼此相观初之观朶颐四之虎视皆观也因两不相资故但有观义止体观动体之所养动体观止体之所养此观人之所养其正不正可知也大象离眀故言观自求口实谓人之观我其自求以养者贤愚贪防皆可辨也故贵正乃吉也隂阳之义阳无隂有阳虚隂实阳动隂静阳气隂形坤以形用静止有常阳以神用周流不息口实者口谓外阳之包括实谓四隂之充斥故言口实不言口虚若口果虚奚所凭而谓为养奚所凭以观飬乎不知从前何故执阳实隂虚之说内太实而不虚则无运动之能故止象颐而称口实噬嗑中多一阳则有运动之能故象齿而又以为有也
　　彖曰颐贞吉养正则吉也观颐观其所养也自求口实观其自养也天地养万物圣人养贤以及万民颐之时大矣哉
　　来氏曰观其所养观其所以养人之道正不正指上下二阳观其自养观其求口实以自养之正不正指中间四隂天地圣人皆推广养义故曰养之时大矣哉见得天地圣人所养公而不私则天地圣人所养之正也不及自养者公而不私即天地圣人之自养也郑元曰观其养贤与不肖也颐中有物曰口实中互二坤坤载万物人所食之物皆存焉观其求可食之物则贪防之情可别程传固有所夲来氏亦出于此
　　象曰山下有雷颐君子以慎言语节饮食
　　帝出乎震万物得养而生成言乎艮万物得养而成慎言语养徳也节饮食养体也言语饮食动象慎节止象又慎由动出节由止出言语饮食防兊也兊为艮止所掩故曰慎节亦犹复卦伏姤巽为震掩便曰后不省方
　　初九舎尔灵观我朶颐【京房作揣颐】凶
　　此卦唯初四三上有应而体性各殊故彼此互观也四夲应初其体则止故虽有逐逐之欲而但为眈眈之视初告之曰尔何勿舎尔灵之静而养息观二三之养于我而一朶其頥盖动者之矜辞也灵龟以食息为养常静者也动而好矜全无涵养在下位卑宜静不静彼虎视者在上故凶人之颐皆下动故称朶肖离目观象离象龟故损益皆言郝解以灵龟指上九教四舎灵观我朶颐最合爻义盖隂阳夲自相须而阳体善动故能养隂止体之二隂资于上动体之二隂资于初正也然隂阳不必同体亦各有应与存焉止縁动止殊徳故不贵应今教之舎同体而从应则妄动而有矜情矣夲义谓我四而尔初未察朶颐唯动体在下始可言耳当知舎尔八字只是在下之动象耳在下宜静又当养时尤宜主静故也今必以我为四然则凶亦为四之凶乎
　　象曰观我朶颐亦不足贵也
　　初教四舎止而学动四之不舎固不足贵初但自矜朶颐之养亦不足贵阳贵隂贱今动而变隂饮食人贱故也
　　六二颠颐拂经【子夏作弗经】于丘颐征凶
　　颠倒也谓宜求养于在下之初经常也拂经谓不可拘应与之常也艮邱象谓应五也于邱征凶徃应五则凶也爻有颠经拂颐四字诸解均未得防凢颠皆指初阳二比四应故皆曰颠二之征凶经而不颠也四之颠吉止者不能养而动者能养也卦以应与为经爻以各养于同体为颐养于同体正也故六三拂颐而致凶是但知求应不知养于同体也因有应与之常经故六五拂经而获吉是资养道于同类而不拘应与也不求养而求应以为养则直以为拂颐不知应而得类以为养则不妨于拂经三合乎经而拂乎颐故曰拂颐四合乎颐而拂乎经故不曰拂颐二曰征凶三曰贞凶皆不贵应也二之拂经与五无应而比初也若之邱颐则从应而凶邱艮象亦积坤之之象三之贞凶既不比初应爻异体不能相养也五之拂经贞吉与二无应与上比也総皆言卦体之成非二三之隂比于初阳则不成动体非四五之隂比于上阳则不成止体也动者不止止者不动故爻各异象
　　象曰六二征凶行失类也
　　行震象类谓同体之阳行失类谓求应不求同体也
　　六三拂颐贞凶十年勿用无攸利
　　拂颐者违拂同体相养之道谓与初无比与而与艮阳为正应也贞正也即经字上虽正应非其同体不能相养则拂乎养道故致凶十年坤之成数勿用不得用其飬也养义贵静口容止故下三爻养于动者皆凶动则爻虽不应亦从应以起义上三爻养于止者皆吉止则养于比者固吉养于应者亦无咎动则有似于饕餮止则有似于灵也钱国端曰颐以两实经四虚大过以两虚辅四实颐二以颠初为颐大过之二以得初为生稊为女妻以俱与五无应而去上为逺颐五以从上为吉大过之五以得上为生华为士夫以俱与二无应而去初为逺颐过之三皆凶颐三动极上无以止过三躁极上无以辅颐过之四皆吉颐四止体为能制初之动过四恱体为能行初之巽
　　象曰十年勿用道大悖也
　　震大涂道象大悖即拂颐
　　六四颠颐吉虎视眈眈其欲逐逐【子夏作攸攸蘓材音廸汉书作浟荀爽作悠刘瓛作跾云逺也説云跾音式六切】无咎
　　颠颐与上同体而下应初也为求初以自养也颠字有倒义亦有不安义二处初上此处震上故皆云颠此如屯卦二在初上四上居震上故皆言乗凢养贵静故下卦凶而上卦吉动静殊也颠既有动义何以为吉盖人之食物其颐上止下动此得食之象故吉兊为虎艮防兊虎防于山者也大象防坎初当潜位故象水物虎之欲食必不轻动故言视自飬于内者四不养于上而养于初虎求养于外者与上不应不比也三与初无应比故亦言贞凶四变离视象四应初故初亦有观我之说眈眈视近志逺貌虎行垂首下视地初地位也逐逐欲之继也逐逐之义即在眈眈内皆颠颐象也无咎即吉也一曰卦辞夲有自养养贤二义今象曰上施光若人君求贤以养徳岂惮烦哉虎下视则其光自上而施此正合颠颐之防
　　象曰颠颐之吉上施光也
　　视物者必目光所注今自上视下故曰上施光艮有光辉也
　　六五拂经居贞吉不可渉大川
　　二夲五应今不相应故皆言拂经言非相应之常则二取比初五取比上矣居谓静守也贞谓居中求养于同体之上也吉者恩自己出又可养人也居艮象渉震象防大过之坎大川象利渉必干刚而五体隂柔又以正卦之坤掩防卦之坎故不可渉不可渉即居贞三之贞徃以求应在动处説此之贞近而比上在静处説故特添居字
　　象曰居贞之吉顺以从上也
　　互坤顺变巽亦顺言顺从上以养人也正曰饮食言语不可益颐之损益皆为拂经
　　上九由颐厉吉利渉大川
　　由与由豫同豫四一阳而众隂附之阳大故云大有得颐上一阳众隂頼之以养此名颐之由也小象曰大有庆贵上阳之有为也阳刚覆冒于上天下之养皆从此出故必厉而后吉厉者惕若亢悔之爻也颐之两阳皆可养人而初不言由无位在下勿用之爻也上则下五爻皆所统矣知此可分两主而择一主
　　象曰由颐厉吉大有庆也
　　天下被泽而各得其养故大有庆盖所养者之庆皆君上之庆故以其有归诸阳爻即取由之义
　　【巽下兊上】
　　大者阳也阳过乎隂也泽夲润木今泽上于巽灭没其木则大过矣四阳之卦亦多由其居中相聚而盛故名然
　　大过栋桡利有攸徃亨【挠乃教切】
　　屋脊木曰栋以承椽瓦者木曲曰桡本末弱而栋不正故挠大象坎中直栋象椽垂躱而下曰宇两隂上下象坎防及矫輮桡象兑毁亦桡象夲弱则无所承末弱则无所附而所过者大故为栋桡然阳虽过而二五得中内巽外恱有可行之道故利徃而得亨桡者卦象利徃而言者卦徳
　　彖曰大过大者过也栋桡本末弱也【弱一作溺】刚过而中巽而说行利有攸徃乃亨大过之时大矣哉
　　大者过阳多于隂也本初末上弱隂柔也本末皆从木下加一画阳根株回暖故为本上加一画阳枝叶向荣故为末刚过四阳也中二五内外之中三四卦体之中也巽而恱行内巽而外行以恱也体质本刚毅足以奋发有为乃又用中而不过乎刚徳性本巽顺足以深入义理乃又行之以和不拂乎人情故利有攸徃乃亨大过之时见人于大过之时行大过之事无其时不可过有其时无其才徳亦不可过也
　　象曰泽灭木大过君子以独立不惧遯世无闷
　　兑上巽下大象坎故泽灭木木近水者唯杨水盛则木灭二五枯杨是也不惧兼穷逹言天下非之而不顾无闷举世不见知而不悔中互干也此非有大过人学问义理见得眀大过人操守脚跟立得定者不能巽则能遯悦则无闷
　　初六借用白茅无咎
　　借承也四刚在上也巽柔木又为白白茅象无咎者敬慎不败也柔居巽下上承乎刚而此又居初虽当大过之时是慎而又慎未至大过者亦如物不错诸地而有所借可谓慎矣乃又借之以茅且用夫白则至洁者也慎之大过故无咎
　　象曰借用白茅柔在下也
　　隂柔居巽下也
　　九二枯杨生稊【郑作荑荑木更生谓山榆之实虞氏曰稊稚也】老夫得其女妻无不利
　　二五近本末之弱杨弱木也枯老也大过时者也三四干刚则象栋矣杨无根而反生喜植泽邉稊蘖也下之根生也二得隂在下故言稊华上之枝生也五得隂在上故言华根生则生生不息故止曰过以相与枝生则无生意故曰何可乆下巽伏长男故象老夫再娶之夫也应兊少女故象女妻未嫁之女也上兊防少男故象士夫未娶之男也应巽长女故称老妇已嫁之妇也因二五变咸恒故象夫妇干为老阳比柔而见故二五皆象枯
　　象曰老夫女妻过以相与也
　　阳方大过得少隂以相与则刚柔相济过而不过可以成生育之功故无不利
　　九三栋桡凶
　　中直者栋因变坎三四皆言栋因巽二五皆言杨文王栋桡本末之弱周公栋桡上应之弱栋夲在上茅虽可借三无比与上应既弱必将下倾故栋桡巽木上极兊泽淹之一变而巽隠止见坎水故凶司马光曰大过刚已过矣止可济之以柔不可济之以刚故大过之阳以居隂为吉得位非美也
　　象曰栋桡之凶不可以有辅也
　　应爻得助斯为有辅今在下虽有所承却不相应辅者在上而弱故不可为有辅若四之隆则曰不桡乎下应初也
　　九四栋隆吉有它吝
　　隆髙起也栋本在上下借有力方为有辅上应弱则无以立于上故三凶下应穏则有以隆于上故四吉干健而有借故隆兊毁故有它因此恱彼巽又见兊毁故以有它之吝戒之与孚初同义有它吝者见当倚初为重欲其舎己从人也既得初借之力又岂可以应柔为有它乎
　　象曰栋隆之吉不桡乎下也
　　不桡即隆也初借为应故不桡乎下即有辅之説
　　九五枯杨生华老妇得其士夫【举正作夕夫】无咎无誉应巽而居上故象华应泽而居下故象稊老夫士夫诸觧未确来氏取防象固佳不知皆互干也干上称老夫干下称老妇上下隂阳之位夫妇隂阳之象也得者巽防震也女妻谓应兑士夫亦谓干也二五不言栋而言杨健于中故象栋杨而枯非栋之任也
　　象曰枯杨生华何可乆也老妇士夫亦可丑也
　　何可乆言终散漫亦可丑即无誉非配合也体姤淫女故也
　　上六过渉灭顶凶无咎
　　变干在上故言顶兑泽而至极处过渉象又适在首灭顶象初过乎慎故不凶而无咎上过乎济故有凶而无咎冐险而过渉又当变革之位故凶过渉只勇于有为非恶也故无咎
　　象曰过渉之凶不可咎也
　　欲济非不美之心故不可咎
　　【坎下坎上】
　　全书曰坎离乾坤之交既未坎离之交乾坤未交前坎离为日月之体乾坤既交后坎离为男女之用故以终上经而开下经左忠毅曰坎先天居西后天居北水外隂中阳干根也离先天居东后天居南火外阳中隂坤根也日月者先天之水火水火者后天之日月李子思曰坎中实为诚离中虚为眀离隂中含眀为日日阳而隂神也坎阳中受眀为月月隂而阳神也郝觧曰颐大过坎离生死昼夜之象也颐似离离中互大过大过似坎坎中互颐流下则平故坎五不盈炎上则忧故离五嗟若坎初上凶水外暗也离初上吉火外明也阳敛则隂在外阳开则隂在内阖辟而已矣淇澳曰鲲鹏表坎离也孙巨源曰北鱼南鸟即是水火鹏运而鲲不运用阳而不用隂也鲲化鹏而不复者变至隂为纯阳也総是以坎填离【煦】按坎离乾坤之交也坎含胎之坤离既虚之干也万物俱生于乾坤之交故后天大用全归坎离二用之后坎所由独言时用也坎言用离不言用离特已虚之干耳故其大用全归于坎谓鲲鹏为坎离亦未当北溟坎也鲲水中之动机即中阳也其鹏则一阳之大用即根隂之説因其用全归坎故坎独言用习重也非一之称也坎即坑坎四隂之土在外坑坎象束一阳于中而阳虚善动坎中之水也上坎下坎故称重险邓绮曰习从二月加日讹为羽耳【煦】按习从二月即重坎也又二月即坎外二隂日则中阳即月上所得之阳光也又日则终古如一而升阳之月与升隂之月如两月然故二之又坎象阳竒故日一隂偶故月二因月与地同为一偶之隂同受日光故也坎既两形上坎之流注如是下坎之流注亦复如是有似于学习上坎者然故特加习字为两形可辨耳不言习离者二火相合止为一光两灯同室亦无二照坎隂以形用故形可形见离阳以神用故神与神合也
　　习坎【归藏作刘瓛作欿本或作塪郭京加坎于习上】有孚维心亨行有尚中实孚象维繋也即防义阳为隂裹而不可动隂附于阳而不可离也心中也谓中阳也人之虚灵惟心善动之阳防入隂中至虚至灵故亦曰心其亨则虚灵也坎离之爻言心言志言孚以乾坤中交一中实一中虚也中虚则具肆应不穷之妙中实则有生生不息之机故言孚互震故言行善动之阳在中也尚同上因人知水性就下而不知能上故指其可上言之曰有上则有不上者矣不上者坎之恒体有上者刚中之性也坎卦全言水性阳性趋上不能乆为隂蓄故有能上之理彖曰刚中孟子曰搏而跃之可使过颡激而行之可使在山皆能上之义水之能行能流能注能穿地而为泉能出山巅而为瀑能蒸为云而凝为雨皆此阳也山巅不为上乎云雨不为上乎人之生也心阳肾隂隂不得阳则无以发水之用故曰有孚维心亨也烹餁之水非由火气何以成功功成而用着故既曰有功又曰时用坎阳由干来月光因日见故坎又象月水之为性消息盈虚均无迹可求无自性也故分一为万而无分迹合万为一而无合迹逹人观之可以悟性此心学之的防天人合一之真机子在川上自当别有妙会
　　彖曰习坎重险也水流而不盈行险而不失其信维心亨乃以刚中也行有尚徃有功也天险不可升也【虞作天岩】地险山川丘陵也王公设险以守其国险之时用大矣哉习重坎险也两坎故云重险凡彖俱系解释卦辞此处直提水字则释卦辞为人事谬矣信孚也水流二句释有孚不失谓固有即有字也水流不盈行险分三叚防不失其信总承之流善动之阳性也不盈流而未充一坎也行险则已充一坎再至一坎也未有水而不流者则流之不失信也未有一流而即盈者则不盈之不失信也未有旣盈此坎而不前赴者则行险之不失信也因互震艮两象故有止而复行之义此三者皆本重险説水流自出泉时説不盈自未平一坎説行险自既平一坎説以刚中释维心亨三字心即天地之心谓二五也刚即所陷之阳阳性开舒发防无间断无屈挠今刚而在中故心亨卦辞言心即人心以象水非言人事也人心虚灵不昧虚体也灵用也灵而不虗碍于实也终必不灵虚而不灵遯于无也究亦非虚坎阳得于干中虚而善动是虚灵之合故象心此句言本行有尚言用也观后文言时用则大本具而达道行也唯刚中故行冇尚唯行有尚故往有功阳性刚中不屈必无乆陷之理行即往尚即上也趋下之水赴海止矣乃土脉贯注流而为泉髙而为瀑蒸而为云防而为雨万物之生借以滋润故以有上为有功天地王公是尽推三极之理以见其时用大也坎本乾坤合体坤孕干胎上二爻天位九五陷之天险也下二爻地位九二陷之地险也中二爻人位二五周于上下为防卫之城郭故象王公设险坤含干胎此后资生悉由坎始故二用之后坎言时用仍是乾坤之用也天一生水讵不然乎时即不失信也海之潮汐应月亏盈可见矣四隂坤土地象坤中虚国象中干天象坎川象互震设象互艮邱陵象艮止守象
　　象曰水洊至【京作臻于作荐尔雅作荐】习坎君子以常徳行习教事洊再至也与两作洊雷兼山随风丽泽皆取重义洊至则恒乆而不已常徳行习教事即学不厌诲不倦也隂而得阳互见震象故言徳行因上下有相习之体故言教常习皆洊象常恒也恒卦大象坎故言恒卦象蒙蒙以养正故曰教事盖隂阳之初气即为水火火或有时而潜水则常流故曰常坎卦心学也不常习而求心亨未之有也
　　初六习坎入于坎窞凶
　　窞者坎中之坎深入者也水本下而又居卦下坎本陷而又入于窞陷中之陷不可复出故凶
　　象曰习坎入坎失道凶也
　　阳刚心亨有出险之道隂柔居重险之下失出险之道矣道在用邉説行尚斯有功就下之性又复居下无功故失道
　　九二坎有险求小得
　　止于有险非如入坎窞之甚动于险中故有险中互得朋之爻阳大隂小又无应而但比两隂故小得
　　象曰求小得未出中也
　　正当险中故未出求小得而云未出中者盖小得之説谓二隂附阳之固即有险之説故爻辞上下句止一义
　　六三来之坎坎险且枕【古文作捡且沈九家枕作沾】入于坎窞勿用之往也内外两坎此爻相接则来往皆坎矣互震木横于内而艮止不动枕象险且枕言往则前遇乎险来则后枕于坎也此如负且乗皆説两卦相接之理初居二坎最下此居上坎最下故皆言坎窞初言凶此但言勿用终无所用也凡上坎流于下坎必越束水之堤故有枕象既越其堤而下注必深故亦有窞象
　　象曰来之坎坎终无功也
　　行有尚乃有功此下注之水而又入坎窞故终无功
　　六四樽酒【句】簋贰【句】用缶【句】纳约自牖【陆绩作诱】终无咎变互离巽巽木离中虚樽象坎水在离上酒象震竹簋竹噐簋象缶瓦噐土成于火乐噐之最质素者艮土变离故象之在墙曰牖在屋曰囱所以通室之明者坎水内景变离则明今自内而明于外故借牖言通明也樽酒酒约也贰同二簋二肴约也用缶所乐之具约也故承之曰纳约象所用者无多耳牖为通明之地刚中之亨象也言人情相契但有可借之具原不在多皆能自达其情故曰自牖如云礼薄而情自可通观一自字便是不劳余力此因两坎相接此坎旣流入彼坎则两坎通矣水性刚中何资人力求其相通之由原不在大水刚土柔渐引渐濶故蚁穴可溃堤也因借人之无借于盛礼而情自可通者象之象故曰刚柔际也柔即易溃之隂土刚则心亨之水性际谓相通从相接见出也因可通而通之非穿凿非勉强何咎之有互艮故言终
　　象曰樽酒簋贰刚柔际也
　　刚谓阳柔谓隂刚者水柔者土也既以樽酒簋贰为句则必非樽酒簋句曽有摘下句首一字入上句之末而成句者乎
　　九五坎不盈祗既平【祗説文京房作禔郑元云当作坻小邱也】无咎
　　祗依郑注小渚也不盈尚有坎也既平则将盈而出险矣不盈现在之辞既平逆料之辞【煦】按无咎根既平来既平根不盈来爻辞原是一义安可逆料其无咎盖水从无能盈之理平焉止矣今曰不盈又曰既平象五刚可以出险而犹未出险指其刚而中正者言也此在习坎卦中居上坎而得中阳具有为之才五当有为之位乃适值其平则可以行上有功今犹在中未能大有所为故曰中未大与求小得同义
　　象曰坎不盈中未大也【虞本作中未光大也】
　　中即刚中之中阳本称大未大者未出险也
　　上六系用徽纆寘于丛棘【子夏寘作湜刘瓛作示姚信作实郑元作置用】三嵗不得凶
　　系防也陷象也三股曰徽二股曰纆皆索名变巽为防为长也寘置也囚禁之意巽入坎狱也坎为丛棘狱以棘刺围墙也徽纆防之囚于丛棘至三嵗之乆而不得出隂柔无位无才当重险相继穷极难反何能出险故凶
　　象曰上六失道凶三嵗也
　　道者四通八逹即用以济险之具有孚心亨而刚中是也然唯在中者可言故二曰得中道而初与上皆失道
　　【离下离上】
　　离丽也眀也丽者一隂而附于上下两阳眀者中虚而外阳附之也坎水内景内可鉴物阳内也外形浊隂外也离火外景外可照物阳外也体内暗隂内也集觧曰竒离成偶偶丽成离火无自性虚乃生眀故火一星离为千炬遇物皆焚人一心离为万应随感皆通虚能离也离者两之分丽者两之合火息于空光丽于薪神潜于寂知寓乎物离薪为火妖火也离物为眀邪慧也
　　离【古一作离】利贞亨畜牝牛吉
　　乾元既亨虚而成离已无元矣故止言利贞之亨其加利贞于亨上言亨之成也牝牛指中隂即中正之义畜则上下两阳也坤为牛为牝二五坤隂各畜于上下之阳故曰畜牝牛凢阳包隂者皆称畜大畜小畜颐取畜义皆是也利贞谓二五隂正也畜牝牛吉犹云守中正而不失斯吉耳即上利贞亨之防
　　彖曰离丽也日月丽乎天百谷草木丽乎上【说文王肃作地】重眀以丽乎正乃化成天下柔丽乎中正故亨【古本作眀以丽乎中正故亨重明以丽乎正乃利贞】是以畜牝牛吉也【杨易以离彖为文言错简而改云离丽也接重眀以丽乎正添乃利贞三字又以日月十二字入文言】
　　丽附丽也上下两阳出于干故谓日月丽天中隂出于坤故谓百谷草木丽土此上泛释离义重明者上眀下眀四阳也丽正谓二五中隂此方言人事重眀丽正谓阳之丽隂柔丽中正谓隂之丽阳利贞即在亨中故言亨不及利贞也隂阳相须故亨上以眀而正者为照下以眀而正者为继故可以化成天下是以二字即承利贞亨説可知上下文是一义因利正而后亨故宜守此中正而不失也离为日防坎月故言日月互巽故言百谷草木离火巽木兊金故言化成
　　象曰眀两作离大人以继明照于四方
　　水性流下难乎上也故言出险出险者上行之功也火性炎上难乎下也故言继眀照于四方继眀下施之妙也眀照者大人之徳继明照者大人之化离南坎北巽东兊西故言四方潜老曰六十四唯离称大人与干二五相应【煦】按离出于干故同称大人作与息对全说在用邉
　　初九履错然敬之无咎
　　履行也亦取下义震爻故象行错交错言杂也变艮路交错象然者火之始也凢火初然必措材于下而杂陈之火性炎上曰履错然者象在下而见纷扰之象唯敬斯可无咎万物不逾五行惟火之一行能与四行相入故可熯水可焚木可镕金可合土始不能慎则星星之火便可焚山能慎则烹饪镕铸陶埴之功皆资于火故曰无咎周易本格物之书坎言水徳离言火徳非人事也若论人事则人之所行岂能一致
　　象曰履错之敬以辟咎也
　　所行纷错则易于致咎敬以辟之何咎之有
　　六二黄离元吉
　　坤为黄中离二坤用也黄离言黄丽于中即柔丽乎中正也乾坤之交得中为贵今善动之干体得静正者主之于中而外用其明故元字不称于诸卦而説于离中元固干徳静含敦化时也
　　象曰黄离元吉得中道也
　　大化之元实由中出而此爻得之道谓乾元之火用也
　　九三日昃之离【説文作日释文作呉】不皷缶而歌【郑作击缶】则大耋之嗟【京作大经蜀才作咥】凶【占文及郑薛晁氏无凶字】
　　荀爽曰初日出二日中三日昃变震声皷象离中虚为大腹缶象缶烧土之器坤离合也互兊歌嗟象火必有声得巽风开兊口故也八十曰耋卦画竒偶合八也皷歌乐也嗟忧也忧乐相反不能同见故芝兰无臭鲍魏无馨然乐可常忧不可常不乐而忧故凶而不可乆也三处重离之间前眀尽而后明继干三终日之爻故言日昃初火始二火盛三火终矣火终将无所丽故系以大耋之嗟上终而有获者是烹饪镕铸之功成也丽之为义自来未甚分晰今观火用薪传之説无薪则必无火奚所丽乎一火之终必已无薪
　　象曰日是之离何可乆也
　　如云火光既防则薪将垂尽皷缶而歌逹人所以齐化也
　　九四如其来如焚如死如弃如
　　灶突离中虚象如其来如者有中虚之义又有忽然之义以火继火也薪本无火今忽有之故为突来如者火性善动而无定体故拟议其象非如两坎有形可指也坎性濶下三位下坎之上与上坎相接故曰来自上来也火性炎上四位上离之下与下离相接故曰来自下来也来而下则坎必有窞来而上则必有死弃者矣下火既尽上火嗣兴象辞继字正谓此爻盖后火既然则前火必成灰而死弃也死灰不除则灶不灵故言弃离之三四刚居隂内与坎初上柔居刚外同凶内景外景异也朱啓昆曰突字从穴从犬穴离象变艮为犬犬从穴出突然象
　　象曰如其来如无所容也
　　下火继以上火何所容乎以离入坎故死如灰捐故弃如
　　六五出涕沱若【古一作沲若荀作池若古作□当是□字】戚嗟若【子夏戚作嘁集韵作□荀嗟作差】吉
　　沱涕貌离目防坎水涕沱象加忧戚象互兊口嗟象出涕沱若忧惧之徴于色也戚嗟若忧惧之发于声也阳附隂而为丽火之光眀以薪为体二五之隂皆薪体也竹木得火必有汁液金铁悉可成汁水亦蒸而成气沱若象竹木得火亦或有声要唯在上者有之戚嗟若象其吉则火用大行也比之于人则处大中之位而能忧惧者故曰离王公也
　　象曰六五之吉离王公也【郑作丽王公】
　　此象全由位出盖王公之位非骄豫纵逸者所能今忧惧如此恍若不有王公者然故遂以离王公为六五之吉総是中隂丽于两阳非以上九为王之公也或因沱若有忧惧之形遂谓二正故吉五不正故忧非柔丽中正之防
　　上九王用出征有嘉【句】折首【句】获匪其丑【元子匪作报】无咎离日王象指五也用者王用上九也离以二五为主爻而火之光华皆薪之大用所行此居上离之外当一卦之终正火功之成故言王用主五言也离变震戈兵震动出征象五中虚似邦故曰正邦有嘉与有庆有喜有得同唯阳爻可言阳有隂无也有嘉之下皆可嘉之事谓大功成也兊毁故折首谓上爻折首即屈服之义殱厥渠魁威之震也丑类也获匪其丑获不及丑类即胁从罔治刑不滥也据象而论火性最烈土金水木无不可入无有不屈服者故称折首至易生而熟易分而合易方而圆易柔而刚皆与始性不同故曰获匪其丑也火功既成此后不复用火故言获无咎者火以外用为功而功之有也惟薪是丽殆于功成火仍无迹是其所有皆在中之有故无咎
　　象曰王用出征以正邦也
　　离有城郭象重离众邦象正唯中爻可言今归于上九者为王之用而言也















　　周易函书约注卷六
<经部,易类,周易函书约存__周易函书约注>
　　钦定四库全书
　　周易函书约注卷七　　　礼部侍郎胡煦撰
　　周易下经
　　【艮下兑上】
　　咸感也不曰感者咸有皆义男女皆感也相感最深莫若少男少女又悦极而止皆感义也上经首乾坤天地定位也下经首咸恒山泽通气雷风相薄也故山泽雷风合其既未则水火不相射也元公曰干咸寜坤咸亨干恒易坤恒简乾坤之咸恒也咸化生恒化成咸恒之乾坤也蔡伯静曰乾坤气化咸恒形化形化即气化也卦辞系女者四见咸家姤渐而咸居其首女不壮男不躁隂阳和平山泽关睢可以和风气矣【煦】按上经首乾坤天地絪緼故气化下经首咸山泽有形故形化咸家姤渐皆在下经言男女搆精故也位出于坤咸全论位时出于干恒全论时上经干前坤后遡始于元言定位也下经位前时后藏干于坤盖言交也定位体也交其用也八卦之理无过隂阳形气上经言天道天地之道气先而形后故始乾坤之气而终坎离之形下经言人事人物之理形存而气运其中故始山泽之形而终既未之气论序则山泽形而雷风气论象则以坤包干亦形包气也
　　咸【句】亨利贞取女【古取亦作娶】吉
　　嘉会礼通和顺于义干事能正有此三徳止而相恱娶之则吉又三艮主六兊主男女皆正故亨利贞吉山泽形也而始于气气之元则乾坤所有故不称元又感则情之已动故止言亨其利贞则亨中事也感人也六爻皆应故象人身
　　彖曰咸感也柔上而刚下二气感应以相与止而説男下女是以亨利贞取女吉也天地感而万物化生圣人感人心而天下和平观其所感而天地万物之情可见矣
　　感必有应无应何由称感内外隂阳相应故也诸卦之成皆干刚用九坤柔用六故皆以徃来上下者为动用之主爻今兑柔上而艮刚下故云柔上刚下二气山泽也唯其感而应故能相与谓山泽通气也止而説其情専男下女其礼恭故得亨而利而贞而取女吉也天地以交感而化生则天地之情可见圣人以感人心而致和平则天下之情可见天下者圣人之万物也故下遂言万物天在地中阳在隂中感人心之象也坎言心而此亦言心大象坎也寂然不动者性感而遂动者情上经乾坤具敦化之元故全言性命之事下经咸恒为乾元既亨故止由亨説出利贞而孔子遂以为见情
　　象曰山上有泽咸君子以虚受人
　　隂虚在外天在地中虚之能受可知又阳神而隂质阳虚而隂实论形则惟能受者为虚耳坤位六虚正是此义
　　初六咸其拇【子夏作荀作母晁氏曰母古文也】
　　防引曰是感物不是为物所感因九五不能感物上六感人以言而知之【煦】按感应相与之辞则感字便兼有感应两义若但説感物不是为物所感倘感而不应安云咸乎当知拇只云感之最浅耳人我皆有之拇岂人之所感只以人身上下之位以象所感之浅深耳
　　象曰咸其拇志在外也
　　谓应四也初位在下四亦下也
　　六二咸其腓【荀作肥郑注膊肠也】凶居吉
　　腓足肚也离拇升腓渐进于上感已不浅然腓之位上系股而下从足从股则静从足则动妄动则必致凶若居则不妄动故吉凶异也互巽变巽为进退且性入上体兊恱情悦性入易致妄动而隂爻适中居则尚为艮止故吉初二皆隂隂皆从阳故有不能自主之象盖拇与腓皆从足而动者故一为志在外一以为居吉卦既名咸当以九四心位为主其动其静皆从心而感也故四有憧憧徃来之系九三犹止曰随而孔子繋辞特摘九四而发屈伸之义屈伸即动静也
　　象曰虽凶居吉顺不害也
　　隂爻见巽故言顺不害者不害其感也
　　九三咸其股执其随徃吝
　　互巽变巽为股股本静体今以为感则动矣见艮手故称执三本阳爻宜有上徃之性今处艮之终为艮之主与二隂合而成止体居兊下又处互干下干为人以艮止之性当干初勿用之位处止极悦来之时又下比柔静之两隂彼皆应阳而此独应隂是不欲奋徃而但执随人之见以徃者故吝观小象以执随为所执下而不更释徃吝则可知下之为言谓二隂在下艮在兑下初居干下矣本义以为随二崔憬谓二随于己执意向之虞翻以股随二字皆指二此皆人随于己非小象随人之说均非感义湏知随之为言只是以先者让人而已寜后耳故象既曰不防而又曰所执下皆是因徃而见徃字连执随说吝字即独后之故谓与阳徳不称也
　　象曰咸其股亦不处也志在随人所执下也
　　咸股二字为主象执随徃吝皆在其中不释徃吝者不处即徃也大象坎故言志随人者艮随兑三随二阳皆徃也艮阳在兑下三处二阳下故曰所执下因艮故言居言处不处防二之辞故二曰居而此曰亦不处见二之隂固宜居而三之阳徳刚眀便宜奋徃不宜执在随人而自处卑下也咸有速义便从此爻见出谦三阳处地下故名谦遯三阳处天下故名遯艮止之性然也故释于主爻
　　九四贞吉悔亡憧憧徃来【京房作云迟也陆作僮僮】朋从尔思此为心爻诸感皆由此起故不言咸互虚灵善动之干爻适居中又得其应故正而吉以阳居隂离止而互健宜悔干徳居中不厉不亢故悔亡憧憧徃来貌四变互见坎离来之坎坎如来如又居相接之位故言徃来象心之不寜也阳性善动又居恱体故必贞然后能吉而悔亡与蹇旁通故亦言徃来三阳牵连故曰朋与泰豫复同朋亡朋盍朋来皆自隂视阳而言此爻应隂故也损五益二则据应阳而言皆自西南得朋来本爻应初所思宜止于初然徃则比五来则比三既互三五而成干则五所思之二三所思之上皆在四徃来中是五之与三皆因能思之心以有其感应故以为朋从尔思凡三阳相比多以牵连为义健行不息之义也尔者自初视四之称思者四位股上脢下乃心也心之官则思而百体从令故四兼三五而称朋而三五亦兼四而言思观此爻之朋则三为随四可知三止体有委靡之意故曰执此悦体又当心爻故曰思三之随不自奋发也此之从务私而不公也
　　象曰贞吉悔亡未感害也憧憧徃来未光大也
　　不正而感则有害正则光眀正大无有感之害也害即悔而不吉未即无也若徃来憧扰于心则所感不専又岂能光大变坎故言心变离言光干故言大未光大者论比则牵于同类论应则牵于隂私不释朋从句即在憧憧中也此卦全説心之大用全是省察之説故彖辞曰见情凢心之用贵能正又贵専一故繋辞曰何思何虑利用安身精义入神皆善藏而不妄者也
　　九五咸其脢无悔
　　脢音梅背肉在心后与心相背者也心贵定静不贵纷扰卦既名咸爻爻皆有感义因二五居中镇静又为悦体与上隂比而相得所应又是止体感如不感若相背然故曰咸脢是比亲应缓之象然感于无用之地故但止于悔亡而小象亦以为志末末指上六谓上在五后犹脢在心后也
　　象曰咸其脢志末也
　　末谓上大过之本末是也二乃艮体止而不动上乃悦体又处悦极则九五之心志唯在此末而不在二矣
　　上六咸其辅颊舌【孟嘉作侠舌虞翻辅作防】
　　辅口辅近牙之皮肤与牙相依所以辅相颊舌故曰辅颊面旁也辅内颊外舌动则辅应而颊从之三者相湏皆用以言者见感人以言而实不至也兊为口故象之
　　象曰咸其辅颊舌滕口说也【滕九家作乗郑虞作媵送也谓从嫁之女兊为媵徐作腾古腾本文】
　　滕张口骋辞貌口説岂能感人
　　【巽下震上】
　　恒乆也常也男动于外女顺于内人理之常故曰恒
　　恒亨无咎利贞利有攸徃
　　隂阳之理循环不息常道也今叠见两始则不息可知故名恒隂阳阻塞如不相通则不可常必有咎病今恒矣故知其亨而无咎叠运者隂阳之正今亨矣故以为利而贞利则无阻之说得正而无阻故利有攸徃而恒乆不息也两利字皆亨义贞常义攸徃乆义皆恒之妙也在人事则利贞谓利静攸徃谓利动也隂女在内阳男在外皆为正女静于内男动于外恒也今女静于内故利正男动于外故利徃
　　彖曰恒乆也刚上而柔下雷风相与巽而动刚柔皆应恒恒亨无咎利贞【荀谓下恒字衍】乆于其道也天地之道恒乆而不已也利有攸徃终则有始也【荀移天地之道二句于此】日月得天而能乆照四时变化而能乆成圣人乆于其道而天下化成观其所恒而天地万物之情可见矣
　　始而又始其乆可知恒字从心从日立心如一日其乆可知刚上谓震阳徃外柔下谓巽隂居初自始之摩荡论则言二气之交自卦之成体论则言动用之主爻非卦变卦综也诸卦之徃来上下内外进退皆是如此详具二用图觧雷风相薄乃隂阳之始气而上下隂阳莫不相应故曰相与此即天气以释恒义巽顺震动刚柔又皆相应则诸事无忤悉见亨通此就人事以释恒义不必指定男女刚上柔下内巽外动刚柔又皆相应此便是可恒之道恒亨无咎利贞又是全举卦辞下恒字非衍也其恒道之可亨而无咎病能利而有成者乆于其道故也若非乆于其道必有阻塞间防咎且不免何能利而有成此亦以人事释卦辞非论男女也岂有不贞则不利之説以下総承道来分天道人道而推广言之见恒道之妙也道以不竭为体不息为用天道人道皆然卦象干在坤中有交泰象隂阳上下叠运故能恒乆不已利有攸徃释为终则有始兼天人之理言也卦止震巽两始兹添出终字非隂终则阳无由始非阳终则隂无由始故补説终字见得卦具两始有隂阳循环贞下起元之义故能恒乆不已与蛊之终始同蛊则専言隂与巽之初终同巽则専言阳此则兼言隂阳之叠运为两始也大象坎月防离日中互干天也阳也眀也干又健运不息日月得天之阳眀自能贞眀而不息故得天以乆照坎冬离夏震春中互兊秋故言四时变化指四时之万物故言乆成万物之生非乆不成非四时之变不乆故也四时自为变化止是春秋叠运四时变化万物则自无而有为变自有而无为化也乆成者成不一成若曰乆而后成则止一成矣不可谓之乆其成盖无物不成无时不成恒乆如斯也総见日月四时天地皆具此恒道乆于其道仁渐义摩也化成风行俗美也要见得化成必资乆道照者万物成者万物天下即圣人之万物故曰观其所恒而天地万物之情可见不曰观其恒观其感而曰观其所恒所感是推进源头一层故此二卦独重亨字以隂阳之亨悉出乾元故推亨前之由来恒卦又补说道字者情者性之发也发则为逹道故遂曰道四书中道字莫不説在用邉
　　象曰雷风恒君子以立不易方
　　雷风交相为用万古不易之理恒象也巽性入而在内震性动而出外各得其位不易方之象不易然后能乆于其道
　　初六浚恒【郑作濬恒】贞凶无攸利
　　浚深也即浚井之浚生于巽性之入初与四应而所居卑下有刻入深求之象凢事各得其分位不亢不抑乃始帖然今刻意求深既属不可况在始事之初乎贞者四为正应所求非不正也凶者一静入一动徃骤而求深必不相契何所利乎周易之理包罗万象来氏全论夫妇谓下三爻言妻上三爻言夫未当
　　象曰浚恒之凶始求深也
　　始初也深者初之位隂之性巽之入也求者有应之词
　　九二悔亡
　　互干而居初非三上之亢悔且又能乆于其中故悔亡
　　象曰九二悔亡能乆中也
　　可乆之事中焉止矣悔在有作有为上见刚而失位乃始有之要必歴乆始见今曰悔亡则以其乆于中也
　　九三不恒其徳或承之羞【郑作咸氶非】贞吝
　　阳徳正位又居干中故称徳不恒者内外相接之际事将改革也亦犹恒极称振恒耳与咸四憧憧之义同来氏因羞字与吝字同义故说作其妇改节致有羞馔之餽以避其义之重耳不知吝字止是窒塞之义还作羞辱为是第承羞二字亦由爻出三本性刚承我之二既刚我承之四又刚振恒之六又以动体应之于外则是前后左右之不正者不一其人与咸四之朋同义故或之乃已处内卦之极当变革之地健性善动不能如二之乆中则不恒而致羞虽居位得正然亦吝矣益上亦言勿恒亦风雷合卦也
　　象曰不恒其徳无所容也
　　承者阳而承我者又阳三又具巽入之性健而善动不能如二之乆中故上下均致其羞无所容也
　　九四田无禽
　　震为大涂此为震主动而应于地下故象田与师觧同师五应二亦地位也觧二之阳则本为地位本卦与师其大象皆同小过故皆曰禽师卦应阳阳动故有本卦应隂隂静故无皆阳有隂无之义况巽隂本为防象乎应巽而动是不安其位者故虽为时既乆终以非位而无禽也田无禽如云田猎于无禽之地耳应爻巽隂防而深入与井初同故皆曰无禽三处频复之位以阳居阳是得其位不得其时者故曰不恒四当变革之交则歴乆可知然应巽而动以阳处阳是得其时不得其位者故曰乆非其位恒卦全説时义故特揭位字补之
　　象曰乆非其位安得禽也
　　猎于无禽之地非其位矣虽乆何益
　　六五恒其徳贞【史记作侦】妇人吉夫子凶
　　五恒于其中其徳正矣但妇人柔顺守正顺从于夫是其所宜夫子制义用刚用柔各适其宜若止以柔顺为常因人成事岂所宜哉变兊少女妇人象他爻柔中变刚中者皆美而此不美者被恒字累也
　　象曰妇人贞吉从一而终也夫子制义从妇凶也从一从夫也而终言恒道也从妇者从妇人柔顺之道也此因居中镇静故以刚防之义提醒之
　　上六振恒【虞张本皆作震恒说文作搘恒】凶
　　振奋也举也谓振动其恒既乆纷更之象也恒本常道岂宜振动凶者不唯不能成事反足偾事也隂柔不能固守恒极则反常震终则过动故凶浚恒者入而在下巽性也振恒者动而在上震性也
　　象曰振恒在上大无功也
　　在上谓恒极必变既为振恒适足败事不唯无功而且大无功为有位得为者儆也
　　【艮下干上】
　　遯退避也六月之卦二隂生于下小人渐盛君子退而避之故名遯不曰退而曰遯退止退后遯则兼避祸之义也山虽髙其性止干徳健徃而上升俨若避去者也
　　遯【一作又作遁】亨小利贞
　　其祸既避故亨是阳徳上趋得遂其志之象小谓隂也隂生至二其势浸长故小者利而有成不可大有为也
　　彖曰遯亨遯而亨也刚当位而应与时行也小利贞浸而长也遯之时义大矣哉
　　遯而亨言遯然后可得亨也五刚中正应二柔之中正故可因时而有行有艮象故言时行艮彖时止时行是也诸卦有艮象者亦多言时行盖既见止象当亦必有行时然既曰时行便有许多谨慎之心便包得小利贞在内盖二隂浸长将必害正若昧于时势则不能逺引唯有眀哲保身又能见机始能避患故叹其时义之大易中大矣哉有二义有赞美其所系之大者革豫是也有称叹其所处之难者大过遯是也将来必至于否故犹可遯而系以小利贞
　　象曰天下有山遯君子以逺小人不恶而严
　　天喻君子山比小人遯虽逃隠有逺去之义凢爻皆内近而外逺故初二多言门户而上言郊野内亲外疎观泰否可知恶谓声色俱厉絶之已甚也严谓以礼律身凛然不可犯也不恶者待彼之礼严者守己之节逺小人艮止象不恶而严干刚象
　　初六遯尾厉勿用有攸徃
　　艮阳在后故象尾避难当在前今在后故厉徃与灾难防故勿用有攸徃如云不必有所作为耳处下非可为之时五爻在前而初独后有似迟钝不欲遯去者故云然既在遯中诸爻皆有遯义不必曰隂柔小人不用有攸徃也
　　象曰遯尾之厉不徃何灾也
　　晦迹韬光有何灾咎隂爻而居潜位故也
　　六二执之用黄牛之革莫之胜説【音升脱】
　　黄与牛坤爻居中之象半离亦牛象莫之胜説言不能觧脱也与坚刚之干相应巽防艮为手为止故有此象是必遯之心极坚者也革者互见干巽也详噬嗑肤字下遯卦诸爻皆有遯义故初隂亦称遯尾此爻独不言遯盖遯心极坚而未有遯迹者也二应嘉遯之五则遯心可知然隂柔居中得位而比三三艮止之主爻居中静象也柔则无防止则未行故三言系谓与二隂合体为止耳二言执谓与上阳合体为止也系与执皆隂阳相资之义因在止卦中故遂有固结不觧之象应五则有必遯之志比三则有羁留之情向谓隂爻未遯者非也又或以干阳为説干阳宜莫如二何无一言及之故谓隂为小人亦非剥五亦同此义
　　象曰执用黄牛固志也
　　坚固其必遯之志也言志者在中坎离之爻也
　　九三系遯【订诂作繋】有疾厉畜臣妾吉
　　巽防艮手系象畜亦艮象艮为阍寺臣象巽长女妾象系者与二隂合体成止隂阳相依上下各成一卦颐之颠拂可知矣阳爻在外皆有逺飏之义此犹在内又属止爻虽居隂外实则比隂不免眷恋之私故为系遯疾谓为隂所累厉危也蒙疾而言隐忍狥私故危畜养也止也山天而曰大畜四阳畜中隂也天山而亦称畜四阳外而二隂内内亦中也畜臣妾谓下覆二隂疾与畜皆系字中义疾自隂之侵阳而言畜自阳之覆隂而言盖非有容忍之徳易至贾祸又以隂柔尚无能为故也钱国端曰姤二包有鱼遯三畜臣妾否四畴离祉观五观我生剥上得舆皆眀待小人之道【煦】按泰否蒙姤皆言包与畜同义
　　象曰系遯之厉有疾惫也畜臣妾吉不可大事也惫者为疾所劳也干称大不可大事系累于隂不能如干之有为也畜臣妾对下二隂言不可大事对上干言
　　九四好遯君子吉小人否【好去声否方有切】
　　好爱也离止而健离内而外阳性上升飘然逺引有似于好心爻故言好君子得遂其志故吉小人之心不然指应爻遯尾之厉也
　　象曰君子好遯小人否也
　　阳徳在外故好遯隂柔在内故不然
　　九五嘉遯贞吉
　　嘉美也居中得正无过不及不前不后是遯得其正而安于所寓可嘉之遯也好者犹未得位此得其位故吉
　　象曰嘉遯贞吉以正志也
　　志谓坎离之中爻正谓中也唯得正故其遯可嘉而因以获吉既得其正则无所容其好矣不可因二之固志遂以为嘉二亦不得槩以九五为君剥五夷五可以观矣
　　上九肥遯【用修云古肥作或作蜚九师道训遯而能飞吉孰大焉张方平赋欲飞遯以保名曹子建七啓飞遯离俗金陵摄山碑缅懐飞遯证知古通】无不利
　　肥者疾惫之反遯字从豚故初言尾上言肥肥者志得意满即睟面盎背心广体胖也遯为淑身之事故象止言肥无不利言身事非言用世也通卦四阳三系而有疾厉四好五嘉皆属有心皆有应也上无系应安之若素无所疑正谓心上不费打点也
　　象曰肥遯无不利无所疑也
　　三疑于比四五疑于应安得不费心斟酌上刚果阳眀则自无所疑居外而去隂逺又无所用其疑今无应无系故得逍遥物外安之若素王弼曰小人浸长难在于内亨在于外与临相对者也临刚长则柔危遯柔长则刚遯也遯以逺时为吉不系为美故上则肥遯初则有厉初近而上逺也
　　【干下震上】
　　大谓阳四阳盛长故谓大者壮二月之卦也
　　大壮利贞
　　阳徳有作有为今进而无阻自应利而有所成然才力时势既已进而盛大又必利于正乃可也隂之进不正则小人必凌君子故遯言小者利正阳之进不正则君子不胜小人故大壮言大者利正与遯相覆故辞同而小大分阳生子而盛午故天下治地气自北而南隂生午而盛子故天下乱天气自南而北陈抟见太祖而知天下自此太平邵子闻鹃而曰南人将入相皆考验于天地之气也元同曰壮阳至四始壮道心防也姤隂方初已壮人心危也【煦】按凢阳皆由乾元用九而出其用也则其亨也亨而逹外乃克有成始属利贞一邉故复临泰阳长于内皆言亨大壮始逹于外则言利贞
　　彖曰大壮大者壮也刚以动故壮大壮利贞【杨易以大壮二字衍文下疑有阙文】大者正也正大而天地之情可见矣
　　大者壮阳长过中也泰阳长而未盛夬已盛而将衰皆非壮也人三十称壮可知矣干刚震动刚则不屈动则有为故名壮大者正大谓阳正者干之动直不释利字即在壮字中也阳眀则正隂浊则邪故以为大者正大者壮以气言壮之体也大者正以理言运壮之道也大谓覆载之量不狭小正谓造化之公无私曲故谓为见天地之情凢卦爻皆不离隂阳故直言天地复之见心言于内初壮之见情言于外初内为敦化之体外为川流之用故复但言亨壮但言利贞而皆不及元乾坤言未发之中是赋畀之事故实疏元之亨咸恒言已发之和是所性之动故止言利之贞咸恒大壮皆曰可见者此也
　　象曰雷在天上大壮君子以非礼弗履
　　震足履象今在天上而履正大之干故为非礼弗履雷在天上大壮此因生物之徳外舒极盛而见其壮也君子非礼弗履此因刚健正大之徳光眀昭著而见其壮也
　　初九壮于趾【古作止】征凶有孚
　　肖兊为羊羊喜触鬬震足在下趾象趾因羊而言也初阳具刚健之性应震动之爻故象壮趾是乘时妄作恃势妄为而壮进者也故徃而获凶乃征凶而又以为有孚小象且以为孚穷征者阳徳之善动也凶者健动而无应也孚者干徳之纯粹也有孚者是自信所孚之多也孚穷者我以为孚而人不之信也因所孚之多故壮趾因孚穷故征凶壮趾有孚即东奔西投之説诸觧皆未得防夫在大壮卦中何爻可无壮义此与泰之连茹相同彼有应故连茹而征吉此无应故有孚而征凶
　　象曰壮于趾其孚穷也
　　果其能孚一徃而获吉何湏壮趾唯自信所孚之多故不止于一徃而至于壮趾孚穷者无应之象故知有孚为自信所孚之多
　　九二贞吉
　　阳刚具能为之才中则无过不及故得正而吉大壮过刚二四皆以柔济故贞吉此等爻象皆不宜説不正则不吉
　　象曰九二贞吉以中也
　　以中谓居中也上经贞吉十三下经贞吉十二宜参防
　　九三小人用壮君子用罔贞厉羝羊触藩羸其角【羸王肃作缧郑虞作累蜀才作累张作蔂】
　　羸力为切罔无也言不用也唯小人则用壮君子以义理为勇以非礼勿履为大壮故不用壮苟其用壮虽正亦厉阳居阳位故曰贞厉者干惕之爻也触藩用壮象羸角厉象全作两可之辞易为君子谋也因此在健动相接之际爻将变革故欲其善动耳大象兑互兑变兑皆羊象干壮兑羊故称羝羝牡羊羸病也震为竹苇爻变离目织竹苇成离目藩象五隂两开羊角也阳以资隂为美今隔四阳故为触藩羸角易去难返之象
　　象曰小人用壮君子罔也
　　易为君子谋今为两端之说教君子之非礼弗履也
　　九四贞吉悔亡藩决不羸壮于大舆之輹【一作辐】
　　正吉而悔亡全吉象也决破也藩决不羸承三而言盖三兼四为象四亦兼三为象相接之爻也三前有四犹有藩焉四前二隂则藩决而可前进震大涂兑附决藩决象輹车轮之中干车之败常在折輹輹壮则车强干为舆故壮壮于大舆之輹言尚徃而可前进即藩决不羸也全在行处説干为舆震所承载也藩决下皆贞吉悔亡之象易遡曰大壮之四为輹輹在轮舆中故壮大畜初上为輹輹在轮舆外故脱他爻言壮不言大此独言之成卦主也
　　象曰藩决不羸尚徃也
　　尚同上谓外卦也藩决见隂也不羸壮也徃震也尚干也此为主爻壮进之义正在于此止是健遇隂柔无所阻滞耳
　　六五丧羊于易【举正作防牛陆绩作场郑为佼易】无悔
　　易即场田畔地也震大涂场象羊性外柔内刚卦象重兑今象场之震一变而重兑之象不见故防羊于易此卦之壮全在阳爻五上皆柔则不壮矣故五不言壮而以为防羊五当尚徃之爻隂柔居中故仅得无悔
　　象曰防羊于易位不当也
　　柔而居中位宜当矣乃尚徃之阳在下而五当其冲故不当
　　上六羝羊触藩不能退不能遂无攸利艰则吉
　　遂进也防巽故言进退触者中互兑羊震动于下也不能遂卦终动极也不能退壮徃者在下而承壮徃之势也艰对应言干三之惕也谓处之艰难而不忽慢也无攸利者无可庸其壮动也艰则吉敎以处壮吉之道也五已防羊此为全卦之终故爻止应三亦兼言全卦而复言羊三刚极上动极故触藩同象此爻之病全在动极凢用刚过甚者每困于柔禽之制在气此隂阳相制之理也凢设机以陷禽兽者一蹈其机愈动则愈困唯不动则庶或免耳故曰艰则吉
　　象曰不能退不能遂不详也【王肃作祥杨易宗之】艰则吉咎不长也
　　详谓慎宻而详审也壮终动极不能审徳度势而详审以处也详则能艰艰则能详而不能退遂之咎自不长矣卦畧曰未有违谦越礼能全其壮者故阳爻皆以处隂位为美用壮处谦壮乃全也用壮处壮则触藩矣

　　周易函书约注卷七
　　钦定四库全书
　　周易函书约注卷八　　　礼部侍郎胡煦撰
　　周易下经
　　【坤下离上】
　　晋明夷易遡分治乱象正分仁智方智曰晋昼则眀夷为夜人因地而有昼夜也天岂有昼夜乎晋古作□子生日益不同故从二子日长説文作防日出万物进徐锴日臸到也日以二至而用明之度地上见矣二陆二至也昼夜夘酉之明晦亦二至也晋进也以日出地上前进而明也不言进而言晋者进止有前进之义晋则有进而光明之义
　　晋【本作防孟喜作齐用修作跻亦进也王弼举正此下皆有享字】康侯用锡马蕃庻昼日三接【郑本接读作防胜也蕃庻作蕃遮禽也】
　　康侯安国之侯坤徳顺静之象锡赐也伏干互坎马象互艮覆震蕃象坤众庻象昼日离象离数三互艮手接象坤爻皆所礼接三接象日君象坤臣象坤为国坤瞻离日日照坤土有诸侯朝享天子礼接象蕃庶见其恩之隆三接见其礼之频易遡曰屯豫之侯取震晋取坤有土有民也
　　彖曰晋进也明出地上顺而丽乎大明柔进而上行是以【此下扬易亦依郭京俞琰谓宜有亨字】康侯用锡马蕃庶昼日三接也明离顺坤也离在干上下皆言火至阳非离所能敌也夜之分非无日光而天暗如故则是日之明止能及地不能及天离在坤上下皆曰明由先迷之体而形见也然地之丽乎大明亦可见矣柔进而上行谓五柔上行得位为动用之主也六子之用皆出乾坤干体静镇于此坤用其六来一交之则主柔坤体静镇于此干用其九来一交之则主刚主其所少也若两爻相抗乌能为主主爻者动用之一爻也凡彖中内外徃来上下进退皆言动用之主爻此卦下坤三隂相抗上离二阳相抗皆莫适为主故独主上卦之一柔柔本位下刚本位上晋柔居天位之正中故曰柔进而上行明出句自上卦论也顺丽句自下卦论也柔进句自主爻论也
　　象曰明出地上晋君子以自昭明徳
　　明出地上何物不被其照临自昭明徳何物不被其休光
　　初六晋如摧如【郑作南山崔崔之崔】贞吉罔孚裕无咎
　　全从初而位下立象顺丽大明与四为应有晋象矣乃仍处卑下故言晋如上虽有援此独在下有摧象矣然实居晋初故言摧如如也者未晋未摧之象也若以崔巍为説亦是因己之卑下而益觉四之崇髙其义原不相悖贞吉者柔而处下顺以待时承上晋如言也罔孚者卑而处下犹未能进若不见信者然承上摧如言也裕无咎又本上文言所以处贞吉罔孚之道谓居下而未进则宜寛裕以处之始无咎凡咎皆业经任事有作有为上见出故小象曰未受命
　　象曰晋如摧如独行正也裕无咎未受命也
　　足爻故言行未进未摧故曰独行正正即贞地徳含宏而更处其后故裕而无咎未受命潜也艮手故言受
　　六二晋如愁如【愁郑作子小切变色貌】贞吉受兹介福于其王母互坎加忧为心病愁象上进渉险故愁如二虽中正五隂柔二愁其不断四邪僻二愁其见阻故愁贞吉者中正之徳上与五同乆必获进也受福以下则言吉也介大也王母六五也离日王象五亦王象离中女母象上应六五之大明因其顺丽而任之加以宠禄锡马蕃庻正谓此也
　　象曰受兹介福以中正也
　　坤徳居二故曰中正
　　六三众允悔亡
　　上比于阳下隂顺以从已顺而丽乎大明正在此爻故曰众允坤为众信属土故称允初罔孚未允也二愁如犹恐未允也三顺而丽之则允矣处下卦之末伏干而当亢厉之位宜若有悔然上丽乎阳而下隂皆顺故以为众允悔亡集曰初二贞反之身也三众允徴之民也
　　象曰众允之志上行也
　　有坎象故言志大明外卦上行者上顺丽乎大明也
　　九四晋如鼫鼠【子夏作硕鼠】贞厉
　　鼫同硕大也阳大隂小此阳爻故为大防诗硕防刺贪也互艮变艮防象防昼伏夜行盖不敢见日而畏人者离为日晋画也今坤土而见坎穴坎为隐伏又在日下不中不正下据三隂故有贪而畏人之象虽贞亦危厉矣
　　象曰鼫防贞厉位不当也
　　不中不正近君而下阻三隂也
　　六五悔亡失得勿恤【孟马郑虞王皆作矢得王马曰离为矢荀谓离者射也虞谓矢古誓字注疏以为笔误杨易皆不然】徃吉无不利
　　悔亡者中以行正也此二字为主象失得即悔亡悔亡故勿忧互坎加忧恤象变不成坎故勿忧凡人有失则悔失而得故悔亡而勿忧来氏曰失得二字皆出于离谓火无定体倐然而活倐然而灭得失其常也因举诸卦以为证言之原原委委可谓好学深思者矣然剥卦亦言得舆何离之有不知失得之义悉出于坤即得朋丧朋之故以坤之动必见震艮两象震得也艮失也详具原卦易卦与天运同体率言隂阳徃来既有徃来何无得失徃吉无不利着顺丽之美也
　　象曰失得勿恤徃有庆也
　　隂变阳干为庆有庆即吉无不利
　　上九晋其角维用伐邑厉吉无咎贞吝
　　角刚而在上者晋角谓欲进而前无地也即上九二字此主象也维系也比隂应隂变隂系恋隂私皆不光明之事故孔子小象凡阳比于隂皆以为未光又离火外光今不成离故未光离为戈兵坤为众变震众动戈兵伐邑象坤故称邑离火外围亦邑象今离象变去不成外围故曰伐邑伐邑即同人伏戎于莽也上爻言一卦之全体此正动而顺之象也唯动而顺故征伐虽危事亦可吉而无咎第邑虽可伐威行而明失虽贞亦吝矣
　　象曰维用伐邑道未光也
　　道未光者由离变震也顺而丽明者今顺而丽动故维用伐邑而未光也阳称道震大涂亦道也道者在外之作用与乾道变化説在亨后相似此句止释维用伐邑者全从变震立象也不释厉吉无咎贞吝者征伐本危事伐私邑虽吉无咎而亦厉且吝也荀爽曰阳虽在上动入防豫故道未光时论曰火归天水归地者也上经五卦为水天需先天所起也下经五卦为火地晋后天所继也故坤游需干游晋伏对轮也火天大有火地晋归转轮也火地晋地火明夷旋转轮也离曰继明干曰大明干离同位也干曰大明晋亦曰大明天地同继此日也
　　【离下坤上】
　　夷伤也日出地上则明日入地中斯明伤矣
　　明夷利艰贞
　　明为阳徳今入地中坤迷故明伤他卦言利贞此独利艰贞盖圣人君子虽不可不正却费许多艰难委曲也
　　彖曰明入地中明夷内文明而外柔顺以蒙大难文王以之利艰贞晦其明也内难而能正其志箕子以之【杨易以内文明十五字移入晦其明也之下箕子蜀才作其子俞氏以其子即箕子周公不敢显言岂知其古作亓后人加竹耳郑荀向以俱作似】
　　干为大明离出于干故为继明离代干而宣化日代天而为明故离象日日明于昼暗于夜是日入地中阳为隂掩也离文明在内坤柔顺在外此卦徳也蒙被也大难谓坤坤体先迷伤明者也言具此卦徳被此大难也易象包括最广以卦徳言则文明柔顺一象也以人所处之时言则内明外暗为明伤一象也以致用言有此卦徳故内不失已外得免祸又一象也三象固不相妨晦其明自人之用易言即藏而不露也正志者不失其正五为坎离之爻也正志即晦明中事内难释艰正志释贞大难闗天下之难内难一家之难也明伤于下卦故称内难而遂以五为箕子艰贞独系箕子者内难更亲切其晦明之心更难于文王也野同録曰初见防伯夷太公也二离主承坤文王也三明极当暗交与上敌武王也四居暗下承明之际应初比三归周之防子也五居坤中承暗主箕子之艰贞也上位尊而暗极纣也
　　象曰明入地中明夷君子以莅众用晦而明
　　坤为众众字指得广若文王箕子之于纣皆在其内用晦而明即晦其明之説晦者欲人终不知其明也而明者自心则不可晦也晦明便是自心之明晋明着于外故自昭明徳此修己之道也明夷明伤于内故用晦而明此治人之道也
　　初九明夷【句】于飞垂其翼君子于行三日不食有攸徃主人有言
　　离为雉鸟象中隂身两阳翼变艮与小过同象亦翼也明夷于飞伤于其飞也鸟飞以翼上升者也伤则必垂今在下而变动故以为伤而垂然此在夷初但曰垂翼犹非伤之重者此二句为主象下则释以人事也行与徃飞象不食有言垂翼象此足爻变则互震涂艮径故曰行曰徃三日不食离数三又为日三日象离中虚为大腹变艮则兑口伏不食象于行本爻之动也攸徃连下指所适之主人言应也因互见艮之止坤之晦坎之险也变艮伏兑口不食有言象互震声亦言象
　　象曰君子于行义不食也
　　时当明夷义合如此与攸徃有言皆主象之象故不另释
　　六二明夷夷于左股【子夏作睇于左股睇旁视貌京作胰马王作左般姚作右槃】用拯马壮吉【説文子夏拯作抍】
　　夷左股虽伤而未切未至上体也去暗君虽不如初之逺可以言行然与上无应亦不为近故象足上之股互震伏巽股象爻变互兊覆巽亦股象明夷象人身足股腹首是也股居下而在后故曰左易中言左皆后字详师卦左取相背义今言相左是也相背则幽暗不明二为隂爻又处下中故取后而相背之义拯救也变干健则壮矣干为良马故曰马壮言用健壮之马速以拯之斯吉宜曰坎马曰壮非老非少则壮矣二外臣曰左股四内臣曰左腹夷股犹浅故用拯救羑里夷左股也用泰颠闳夭拯马也得专征伐则吉矣
　　象曰六二之吉顺以则也
　　顺谓外柔顺则法则也言外虽柔顺而内实文明有法则也故用拯马壮因二中正故也一説当救不救非顺也救而不速失其机防便不得法非有则也救之且速是见机明决顺而有则故吉顺谓隂爻在内与上坤同体故言则
　　九三明夷【句】于南狩得其大首不可疾贞
　　离居南南狩狩于南也南者干阳之君位而暗隂居之三与之应故称南狩谓此阳上徃摧隂也晋成公伐郑楚子救郑晋占遇复曰南国蹙解为南行摧隂先天图北内而南外卦象法之亦下内而上外与此南狩同义此为坎爻坎爻动变并离象亦不见故也离互震戈兵震动故言狩又互坎离南坎北坎主冬狩者嵗终田猎之名故称南狩不言征言狩讳之也大首元恶也上爻称首言应也伏干故言大首谓在上居天位也获者震爻也一阳而上下之隂附之也疾贞连看与复之无疾同义有复象也自暗复明当以渐次不可猝然取正也二隂爻虑其过柔故防之曰用拯马壮三阳爻虑其过刚故抑之曰不可疾贞
　　象曰南狩之志乃大得也
　　初説行故言义二居中故言则即天则之则变干而见复象也凡人处事心中先有凖则乃始无误三互坎故言志志者心之所之三居下卦之外其明外见故心可众着也
　　六四入于左腹获明夷之心于出门庭
　　爻象防子乃纣同姓是腹心之臣坤为腹与上同体而在卦中故言腹变互巽入象左腹者古人尚右故右前而左后师四左次今言左迁天之左旋皆谓向者前背者后也四五与上同体皆属亲臣五近则前四逺则后故言左坤先迷腹中乃黑暗之地处坤最下故也四当心位获者震象明夷之心纣之心也坤为户门庭象震动出门庭象谓遯去也初异姓故言行四亲臣故不曰行曰出于者于于安行貌坤顺而足动故安行
　　象曰入于左腹获心意也
　　此由明入暗之象人之心意最不易知入腹而后得之入者巽获者震也
　　六五箕子之明夷【蜀才作其子其即箕赵賔作荄滋】利贞
　　五近暗君居至暗之地有柔中之徳晦其明而正其志所以徉狂受辱凡五皆君位此特加箕子明非君也上曰登天明上为君也三上相应三曰得大首指君言也君能覆冐天下下五爻皆所綂也三明极武王也上暗极纣也五柔中箕子也故君之一位论位亦论徳
　　象曰箕子之明夷明不可息也
　　明不可息言明可晦不可息以其在内不露故为箕子之贞
　　上六不明晦【举正作至晦】初登于天后入于地
　　不明指伤人言晦指自伤言最逺于阳故不明处坤隂先迷之极故晦此主象也他爻皆受伤者故皆言夷此则暗所自出匪特伤人并且自伤故但言不明晦而不及夷也登天日出地上也入地日在地下也登天者上之位入地者六之隂穷上而暗极与日俱伤矣
　　象曰初登于天照四国也后入于地失则也
　　照四国以位言日出地上能照四国亦如人君居髙位得伤人之势也失则以徳言见君当视民如伤乃今伤人失君之则矣失则即晦也明见于外而失本于中二之顺则为外明虽伤而中徳自若则明之本原如故今坤隂居上外本无明而又鲜中徳是明之本原全无故以为晦而失则凡言则皆在中之事也故爻辞不明指外著者言晦主内藏者言是内外俱伤也
　　【离下巽上】
　　一家之人巽以长女处四离以中女处二二四皆得八卦正位又五阳二隂内外各得其正皆家人之义也订曰外踈之也故二女有二心内戚之也故一家如一心
　　家人利女贞
　　马融曰家人以女为奥主长中二女二四各得其正故特曰利女贞来氏曰言占者利于先正其内以占者言非女之自贞也盖女贞乃家人之本女正则外无不正矣
　　彖曰家人女正位乎内男正位乎外男女正天地之大义也家人有严君焉父母之谓也父父子子兄兄弟弟夫夫妇妇而家道正正家而天下定矣
　　圣人观卦象以立名则卦中实义即名而具如卦名家人则全言家人之事然家人亦象也故诸卦皆无第一层实义所可言者第二层象义耳物理人事皆象也此卦既名家人专言人事可矣若误认为占卜而槩言人事则非男女正位谓隂女得二之正位阳男得五之正位也二五相应凡卦中隂阳皆分之卑而聼命于二五者故称严君严非严厉乃尊无二上之意父母者二五也父子兄弟夫妇诸觧各异其説【煦】按周易止言隂阳隂阳皆以得位为正彖辞止言男女正耳原不必穿凿分防初上两阳家也五正位于外即严君父也女正位于内内主亦严君即母也以次相承凡阳爻皆子也上者兄而下者弟也初三五夫之位正也二四妇之位正也故曰父父云云也天下定无过凡事各得其理凡物各安其位与家无异也此即亲亲长长而天下平之义
　　象曰风自火出家人君子以言有物而行有恒
　　火炽则炎上而风生是自内逹外之义风化之本自家始家之本又自身始言行一身之事正家之本风化之原也有物则言不虚有常则行不怠巽覆兑口而照以离火巽伏震行而照以离火故既象言行又皆言有也言行君子之枢机有物有恒则其自也火丽木而外着其光之象也
　　初九闲有家悔亡
　　闲防也阑也从门从木木设于门所以防闲也初为门庭之爻应以巽木故取防义变艮为门为止亦门阑止防义闲谓上下二刚域中爻于内闲家之道唯在始初谚云教子婴孩教妇初来是也离明阳刚处有家之始离明则有先见豫防之明阳刚则有整肃威如之吉故能防闲家人各得其正而有家有家者有物有恒之妙有也
　　象曰闲有家志未变也
　　志未变谓初也初而闲之其后可无悔矣有家者初有家也
　　六二无攸遂【杨震传作由遂】在中馈贞吉
　　遂专成也阃外之事无所专成隂爻顺静之象乗承应皆阳故也中即内卦之中馈饷也互坎饮食象馈食内事故曰中馈有顺静之徳而事不专成所职唯在中馈故正而吉宜曰鼎火烹饪于外曰享帝养贤家人火烹饪于内曰在中馈彖利女贞唯六二之中正当之蒙五变巽事师之道渐四体巽事君之道家人应巽事夫之道
　　象曰六二之吉顺以巽也
　　顺从而卑巽乎五也小象言顺巽者三蒙五互坤为顺变爻为防渐四变干伏坤为顺未变为巽家人亦变干伏坤为顺应爻为巽然皆隂爻故皆自具顺义
　　九三家人嗃嗃【荀爽作确确刘向作熇熇如火之严炽也】悔厉吉妇子嘻嘻【张揖作嬉嬉陆绩作喜喜】终吝
　　此爻独称家人三当一卦之中介于二隂有夫道焉盖一卦之主故嗃嗃而有严厉之声本义以刚处刚而不中过刚者也故有嗃嗃严厉之象如此则虽有悔厉而吉矣嘻嘻嗃嗃之反吝道也谓一于慈惠笑乐无节此反言以见意也来氏以嘻嘻为妇子叹声作过严之弊故解小象之节为竹节欲威爱兼济不使过也此解虽切九字未当一説以嗃嗃作所治之人説谓众口嗷嗷也此以家人与妇子同类亦可严厉者阳刚之本徳嘻嘻者承乗之隂爻也观吝字指隂爻可知悔厉与终皆干三若之象三当变革之际故两发其象聼人自择
　　象曰家人嗃嗃未失也妇子嘻嘻失家节也
　　过严虽或伤恩然未失治家之道故吉若妇子嘻嘻是无礼法而失治家之节故吝观失与不失则本爻作反正説为当
　　六四富家大吉
　　阳主义隂主利义具于心无形可执其象阳虚利聚于财有厚实可据其象隂凝故易言富言实言财言积皆隂也小畜之富承乗皆隂也故説出隣字隂爻而言不富为本可言富或承乗有阳而为阳所凌如泰四妄二是也此四本隂而上下隂阳皆顺无有相干变易其性者安得不富爻为巽主必不可变巽近利市三倍富象变又互巽亦富象礼运曰父子笃兄弟睦夫妇和家之肥也肥即富也因本卦六爻皆得位而吉也若使孝悌不立仁义不修金玉满堂亦何益哉观小象顺在位可知不专指财利言也一曰巽入而隂啬故言富
　　象曰富家大吉顺在位也
　　以柔顺之徳居四之位为上卦主爻故曰顺在位位即彖正位之位二之贞吉曰顺四之大吉曰顺妇道尽矣
　　九五王假有家【假音格】勿恤吉
　　假同格正也即正家而天下定之爻也阳夫居阳正也其下隂阳各安其位家之正也阳君居五正也其隂阳各安其位则天下之定也天下者王者之家唯正而后能有之故曰王假有家内而型寡妻外而卿大夫罔不率俾有家象也王而假正以有其家何忧恤之有互坎忧象出坎外故勿恤初有家家道之始五有家家道之成故初曰闲及五则直曰假而有矣假字陆绩作大字解犹可子瞻作至字解则虚矣
　　象曰王假有家交相爱也
　　五二刚柔相应四五刚柔相比以下隂阳无不相比五爱二之柔顺中正不亢而有以及下二爱五之刚健中正不悖而有以承上其余隂阳无不相顺相比故交相爱全是至性流通所谓太和元气在成周宇宙间也
　　上九有孚威如终吉
　　有孚变坎也威如阳刚居上也中四爻为家初上闲家者也有孚非一人之孚也礼胜则离故须诚信乐胜则流故须严威终吉乆长获吉也居上则为家主在卦终则有家也乆故特言乆长获吉之道论位则初为近而上为逺论时则初为暂而上为乆
　　象曰威如之吉反身之谓也
　　反身之谓指有孚见非徒威也盖必有物有恒正伦理笃恩义悉本于诚信俨然人望而畏之自具不威之威
　　【兑下离上】
　　睽从目目少睛也目主见故爻辞见恶人见舆曵见豕皆言见睽乖异也火炎上泽润下二体相违睽义也中少二女同居其志不同睽义也
　　睽小事吉
　　五柔为卦主故称小主柔而应刚故不可大事而小事犹有吉道也元公曰二女同居二隂合卦皆然然巽兑合为孚过离巽合为家人鼎离兑合为睽革木乐火而金畏火也【煦】按睽字原从合字形出不合不知睽也然天下无终睽之理故睽终必合艮之言行亦此义
　　彖曰睽火动而上泽动而下二女同居其志不同行説而丽乎明柔进而上行得中而应乎刚是以小事吉天地睽而其事同也男女睽而其志通也万物睽而其事类也睽之时用大矣哉
　　论物理则火上泽下其性睽矣论人事则二女同居皆欲各有所行其志睽矣既睽而小事犹吉者盖因内有和説之徳外又察乎事理有其徳矣柔进而上行以居于五有其位矣居上中而下应二刚是已既有徳而辅相有人有其辅矣故虽不可大事而小事犹吉此与家人二柔皆为主爻家人二柔得位故二四同取之此卦二柔皆不得位故取得中之五以为柔进而上行与晋同也然三柔居内卦之上亦应刚者也隂阳相资始为得类二女同隂所以为睽既睽矣又以为其事同其志通其事类者专论二五相应之爻即小事吉之义也天地异形而交感则同男女异体而志气则通万物异质而类聚羣分则无不各得其类此皆自睽中言合义也睽卦本无合象止有二五相应之象因天下极和同之事必由睽来而极睽隔之事又必由合来今睽而有应故遂于彖辞发睽而能同之用乾坤二用后坎言时用者坎为用九之中交坤含干胎万物之生由此托始则用归于坎是后天代先天之义睽蹇亦言时用是先天八卦流行之气前后相续缝中所成十六卦中之二卦流行则其用见矣故亦言用流行便具不息之体故亦得考之以时而言时流行则睽与合见矣故又能总上三句之义以五行论金畏火克其先岂不相睽然金得火而镕终必有合而大用出焉故言时用
　　象曰上火下泽睽君子以同而异
　　来氏曰同者理异者事天下无不同之理而有不同之事异其事而同其理所以同其异如禹稷顔囘同道而出处异是也此本同末异之説宜曰彖传睽中之合化睽之方也象传同中之异不苟同之学也郝解曰乐同而八音异乃叶食同而五味异乃调【煦】按凡卦莫不有自具之徳睽之为异非不美也故君子法其异而不苟同
　　初九悔亡丧马勿逐自复见恶人无咎
　　上无应与宜其有悔阳刚得正故悔亡虞翻曰应爻坎马无应故丧马一説坎为亟心之马马亟心丧去象【煦】按震本为马动而化坎故丧马逐亦震行之象勿逐谓化去也自复复初之本象勿逐自复不追逐而自还也兑为悦体震二变兑既二变兑皆言勿逐七日得与此同义但此为初爻故不言得言复小畜初阳亦震爻故言复自道盖马所以行也睽独无应则不能行是丧其马矣勿逐亦不行也自复初阳之动坎阻于前也悔亡二字为主象下分二段一以物理象爻徳一以人事象爻徳丧马言未化之前睽而无应勿逐自复言化去之后睽而合也恶人亦言未化之前见之无咎亦言既化能合之故也坎为盗恶人象离持戈兵亦恶人象离为目见象大有初九曰无交害二曰小人害小人指离也一曰不以恶人而拒絶之作接见之见説
　　象曰见恶人以辟咎也
　　象词专释见恶人则知防马自复之物理与见恶人之人事非有两义皆先睽后合之防辟咎即无咎无咎故悔亡
　　九二遇主于巷无咎
　　遇字详噬嗑兑离先天图中亲比之卦也周易卦爻无非发先天图中流行之妙主谓五为正应离为日主象离中虚两阳在外巷象变艮伏艮为径路变震为大涂大涂而藏径路亦巷象见当睽时君臣相求不必拘堂防之常分必委曲相求始得防通乃为无咎于门于庭于野犹有避也巷则无所避矣此必遇必合之象为正应言也若非正应不以乖离为嫌亦不必委曲求合矣总因所应柔弱故耳睽卦中水火相避爻爻皆自具睽义故诸爻皆言睽而复合之象不然不名睽矣亦如复卦爻爻皆言复也来氏以诸臣遇光武为象
　　象曰遇主于巷未失道也
　　来氏曰离为戈兵互离亦戈兵兑毁折互坎陷见君臣相遇于巷岂不失道然当睽时前后俱有戈兵中原坎陷主又柔弱中原坎陷国势毁折正危廹之秋非但君择臣臣亦择君既为正应委曲相求故周公许其无咎孔子以为未失道
　　六三见舆曳其牛掣【子夏作契説文作觢牛角仰也郑元作防牛角皆踊曰防荀爽作觭徐曰当从契省乃得音尺制切】其人天且劓【天杨桓作耏古文□字夹物而去之也即音髠劓説文作防王肃作臲胡安定谓当作而纂言从之非也】无初有终
　　离目见象又牛象变干舆象互坎亦舆象曳象兑伏艮手挽象曳拖引也掣挽也隂居两阳之中与介石负乗相似时际睽违虽有正应前遇险阻不能骤合不免前引后拖盖有应则前为之引有累则后为之拖也其人天谓三上也三隂人位上阳天位也三上本为正应天且劓者天居最上物所仰承者也自三视上故曰天口上为鼻伏艮亦为鼻居口上见干戈遇兊毁故曰劓天且劓犹云其人仰承于上遭此险阻而致此伤也一説居兑上口不足于阳以天相形若其固有者然也【煦】按舆曳牛掣主象也其下又即人事以象之天者有应之象劓者伤而见阻之象无初初之睽有终终之合也金火相接前后两阳比之极固而中多险阻故为此象动化成干故言有终与巽之言有相似皆谓阳明可见也
　　象曰见舆曳位不当也无初有终遇刚也
　　比阳而值坎险故位不当始难骤合故曰无初隂阳相须又为正应故以有终为刚之遇也
　　九四睽孤遇元夫交孚厉无咎【煦曰孤当为狐】
　　睽孤旧説谓无应然上九有应而亦曰孤矣来氏谓左右皆隂柔之小人故孤立而无助此説近之盖上亦乗隂应隂者也谨按孤当作狐盖狐性善疑此为坎爻上九阻于坎亦曰孤坎为狐疑故也故既未济遂称狐今观既遇而孚则先之狐疑可知元大也善也夫人也谓大善之人非谓初也交孚句谓与初同徳相信然阳无应阳之理盖谓乗承皆隂隂阳相资得助也凡孚皆説入坎爻是也况五为离主而当尊位三为兑主此爻一乗一承故以为遇元夫况既曰睽孤又以为孚岂论应哉厉者危心以处之在坎故也宜曰合言两爻曰睽单论一爻曰孤因睽卦全説相违故不必有应但获同徳亦遂目为元夫而谓为交孚求不孤而已矣两阳故危厉
　　象曰交孚无咎志行也
　　坎志震行二阳同徳相与济睽之志行也盖济睽本为四志今两隂主顺于上下其交既孚则睽可合而疑可释故无咎【煦】按得两主之助隂阳合徳而相信又与五比合又是坎震之爻故曰志行行谓比于五志行者犹未行也
　　六五悔亡厥宗噬肤徃何咎
　　王弼曰非位悔也有应故悔亡厥宗谓二虞翻曰动而之干干为主主宗也来氏宗字详同人六二噬肤详噬嗑六二二兑为口五隂应之噬肤象言易合也九二遇主主尊之也六五厥宗宗亲之也臣尊其君君亲其臣自足济天下之睽徃何咎快词也
　　象曰厥宗噬肤徃有庆也
　　庆吉善也得正变干故徃无咎而有庆王弼以易合为有庆来氏以济睽为有庆一曰君臣合徳有为乃有福庆于天下
　　上九睽孤见豕负涂载鬼一车先张之弧后説之弧【马郑王翟皆作壶离大腹日壶矢□也虞曰兑口离腹坎酒在中之应歴险以与兑故后脱之壶一作壶】匪防婚媾徃遇雨则吉
　　孤当作狐狐疑坎象睽而求应中阻于坎不免先疑来氏谓四左右皆隂以人而孤也上多猜疑自孤也见者上自见也负背也涂泥也离目见象坎豕象水象豕背有水负涂象坎为车为隐伏载鬼象坎为弓中直为矢又为狐疑张弓説弓狐疑不定象坎为冦隂阳相应变震归妹婚媾象婚媾者先后天图相配之卦也未变则互坎离先后天图皆相配上变则后天震兑相配详具震卦坎雨象雨则隂阳和坎泽解也吉者睽而合也三与上为正应制于乗承二阳上以阳刚处明终睽极之地徃与应合而中爻阻坎不免狐疑始疑为豕又疑为鬼方张弓射之又疑非鬼而脱其弓既乃知为六三之应非冦也借正应而上与三成婚媾矣遇雨坎体解散疑亡睽而得合由不一而致之一故爻多言遇
　　象曰遇雨之吉羣疑亡也
　　人情有疑则睽疑释则睽而得合故吉卦名睽而诸爻言合天下无终睽之事隂阳徃复物极必反自然之理元同曰初四睽于品二五睽于地三上睽于意见元公曰疑情之积常起于情之相悦而好用其明
　　【艮下坎上】
　　蹇难也坎险艮止见险而止足不能进行之难也故为蹇难方智曰文序屯蒙至蹇解中隔三十六卦蹇解环至屯蒙中隔二十四卦此阳四九隂四六也老隂老阳之防主变故相沿以阳九隂六为难限
　　蹇利西南不利东北利见大人贞吉
　　王弼据后天图谓艮山险而坤地顺后儒从之来氏亦据后天图谓坎险艮止皆在东北故不利西南无之故利虞翻曰坤西南卦五在坤中坎为月月生西南故利西南徃得中谓西南得朋也不利东北其道穷者谓三也艮东北之卦月消于艮丧乙灭癸故不利东北其道穷者则是东北丧朋矣又曰坎月生西南而终东北震象出庚兑象见丁乾象盈甲巽象退辛艮象消丙坤象穷乙丧灭于癸终则复始以生万物其用大矣离为见大人谓五二得位应五五多功故利见大人徃有功也五当位正邦故贞吉唯虞説为能发明卦防字字切当独惜虞翻所着不见全书耳须知爻中隂阳与天同运原是活的隂阳之体隂静而阳动然阳气徃来隂中有初有终有深有浅而月受日光亦有初有终有深有浅此其象也而实非象也日月即天地间来徃运动可见之隂阳代天而宣化者故后天之坎离遂代先天之乾坤坎月离日也干彖之大明言日坤彖之得丧言月也坎艮合蹇坎得干中而正位于五是坤之西南得朋也故利西南本非坤有而今在其中故为得得故利东北艮也月之阳明至此而尽故以为道穷即丧朋也丧则有何利乎此卦上坎得阳于中与西南得朋之震同义故利西南得朋矣而复见丧朋之艮故不利东北卦本无震而亦曰西南止取坎象得阳之义又因东北之艮而反之非取坤顺也易爻凡言利言得者皆震凡言不利言失者皆艮皆本坤彖来既曰不利东北又曰利见大人贞吉者卦气之行先内而后外先艮而后坎故既因艮之道穷而言不利又以利见大人特着往而得中之理为上坎言也贞谓居中得正也五刚健中正有大人象故既称利见又言贞吉以艮遇坎东北丧朋故蹇自下而徃出艮则见九五之大人故利亦犹丧朋一转便为得朋故大人之利见仍是西南之利耳
　　彖曰蹇难也险在前也见险而能止知矣哉【杨易以上七字移入文言】蹇利西南徃得中也不利东北其道穷也利见大人徃有功也当位贞吉以正邦也【荀陆作正国】蹇之时用大矣哉
　　卦中前后有二义论时则下卦在前上卦在后比之后夫防是也论位则向者在前背者在后此之险在前是也坎险艮止坎在艮前故也此据象言名蹇之故见险能止以人事言也中互离坎离为见坎为知凡卦中言止必兼言行止由行见也故既以能止为知又以为徃得中徃有功也徃有二义徃得中谓一刚徃而居五此自下而上徃观象而择主爻者也至徃有功谓由此而前徃据人事言也此卦据下象论则有见险能止之象据上象论则有得中有功之象人在蹇中若止而不动何由得出若不顾其险不险率情以徃亦终无由济故止而后徃徃而得中然后能有功即定静安虑而后能得之义得中坎五也徃得中则离乎艮矣离东北则必徃西南故以利西南为徃得中东北则阳尽而丧朋故为道穷此上据象言也利见大人据人而言所徃之事也大人五也见离也利即西南之利人在蹇中利动不利静故以利见大人为徃有功卦辞贞指五中言故以为当位贞吉卦中隂阳皆当其位邦所由正不过事事得其条理故曰正邦渐卦隂阳当位故彖辞亦同隂阳之理终始相循险可使平丧可使得故曰时用大也此为先天缝卦全説流行之义故与睽坎同言用也意曰屯动于险毎利居贞蹇止于险毎言利徃动以贞止止以善动岂二道乎宜曰蒙贞坎则中晦昧而蒙蹇贞艮则中光明而知需险在前干恒易知故不陷蹇险在前艮笃实光辉故能止
　　象曰山上有水蹇君子以反身修徳
　　山上有水必反而就下反身之象不盈之性上居于山有余则去之修徳象艮其背故言反身坎常徳行故言修
　　初六徃蹇来誉
　　徃来进退也蹇字从足此为足爻艮覆震亦为足因足象为止象所覆故既言徃又言来徃谓坎上来谓艮下也五爻独不言徃盖诸爻所徃即五爻所来非来于下卦之来也初既无位六又隂柔故有徃则冐蹇来则有誉之象誉详旅上即见险而止知哉之誉变离故也与遯初不徃何灾皆艮也彖以得中有功归之于徃而爻皆徃蹇彖言通卦爻论一爻象曰宜待非终不徃矣
　　象曰徃蹇来誉宜待也【郑本待下有时字】
　　待者待时之可进也
　　六二王臣蹇蹇匪躬之故
　　王五臣二也外坎王蹇互坎臣蹇因两坎故言两蹇人臣有代终之责则王蹇皆臣蹇矣两蹇交集鞠躬尽瘁自其常分有何过尤六二艮体不获其身故言匪躬不有其身也
　　象曰王臣蹇蹇终无尤也
　　但知致身成败利钝俱非所论有何过尤初以不徃为有誉二以匪躬为无尤有位无位之别也
　　九三徃蹇来反【郭京据王弼本作来正】
　　艮其背不获其身故云来反即反身修徳之反因其附隂成止故以比二为就二三资二之中顺二资三之刚健可成济蹇之功矣徃蹇接四也来反艮止也
　　象曰徃蹇来反内喜之也
　　内谓内卦之二隂乐从阳故喜之本义谓反就二隂谓与初二成止也
　　六四徃蹇来连
　　连于艮阳也三之喜内之兄弟喜其已之有助四之连外之朋友资其人之有才来反退也来连将以进也变咸故咸亦言徃来三四相接之义也
　　象曰徃蹇来连当位实也
　　凡言阳实隂虚即干连坤断之义以象言也论理则阳以气用周流不息故虚隂以质用块然不灵故实凡爻兼言应比毕竟先主本爻六四以隂居隂故称当位比三而顺以承五人臣之义实谓隂明当位之为六耳隂体过实无拨乱之才故必有资于人此正来连之义此爻只言比阳故全举隂柔之象不可以实字説作九三然以解卦负乗考之即谓两阳亦可
　　九五大蹇朋来
　　大蹇谓九五所陷之阳此阳由干而来入于坤中乃西南得朋之爻故云朋来据坤之视干而言也此卦隂阳各当其位九而居五有位有徳可以济蹇凡爻或比或应无不仰赖之匪躬之二应而来来反之三亦与俱来来连之四比而来所连之三亦与俱来同徳之三既来而应三之上亦与俱来故为大蹇朋来来指众人之趋附言与下卦之来不同自本爻言则当位贞吉以正邦也自诸爻言则利见大人徃有功也
　　象曰大蹇朋来以中节也
　　中兼九五两义位居上卦之中徳傋刚健中正之美也节制也言此徳此位足以聨属也人心唯中故能肆应不穷
　　上六徃蹇来硕吉利见大人
　　硕大也阳称大来硕指应谓就三也不言大言硕避之也亦如观卦以其字易我字耳卦以坎陷为蹇此爻独在坎外所应者审时能止之三亦在坎外资其阳之力故此独能与三共济而获吉也利见大人五比于下而无所逆也五在蹇中思来济蹇之朋今上与之比又得来硕之三具阳刚济蹇之才资其恊力故克有见大人之利而徃有功也
　　象曰徃蹇来硕志在内也利见大人以从贵也
　　内对外卦而言谓三也非谓五也贵对下贱而言谓五也
　　【坎下震上】
　　蹇之济蹇慎动审时之三解之能解动而有行之四皆此一阳圣人连覆卦而序之非无故也解从刀判牛角防意
　　解利西南无所徃其来复吉有攸徃夙吉
　　蹇有艮无震不利东北所以为蹇若使震见艮隐是西南得朋时故利西南此指将来説徃得中徃有功皆谓震行也解卦有震无艮故止曰利西南指现在言也震象在外更无外之可徃其震行唯来复耳故既曰利西南而又曰来复吉盖蹇之得中在外须徃而后得此之得中在内是来而得中故彖曰其来复吉乃得中也来字亦震动之义蹇卦内存欲尽之防阳其去震稍逺故必徃而后吉解卦外见初长之阳后来进盛尚未可量故利西南然曰无所徃其来复吉有攸徃夙吉者谓动静皆吉见与蹇之动吉而静不吉者殊也外震何云无徃谓震虽在外毕竟非止故既曰无所徃而又曰其来复言不已之动耳震王亦复初之爻故遂言来复攸徃者动也夙吉者中离为日先天居东日出东方故云早也夙字与复卦七日字相对复震方内来解震已外徃故不待七日唯早为吉也周易之坎离皆言隂阳不可不察
　　彖曰解险以动动而免乎险解解【杨易以下解为衍文】利西南徃得众也其来复吉乃得中也有攸徃夙吉徃有功也天地解而雷雨作雷雨作而百果草木皆甲拆【马郑陆作甲宅皮曰甲根曰宅宅居也音谱作乇】解之时大矣哉
　　坎险震动坎内震外动而出居险外得免于险故名解震本坤体干来交坤利西南而释为得众者坤得干则得朋干得坤则得众此为主阳言也震动于外故称徃非如蹇卦之徃因艮而言将来也得中虽坎象却本来复説为震性善动今已在外则前无可徃故先説无所徃后説来复皆行象也来复而曰得中因下卦是坎非震所以别于复初也夙也者震得干初在万物之最先也天地解者隂阳和而后雨泽降也凡亢旸皆阳之偏结隂不得入而和之隂霾皆隂之偏结阳不得入而和之此外或隂多阳少或阳多隂少均不雨若使阳之偏结和之以隂隂之偏结和之以阳则结斯解矣故曰天地解而雷雨作此卦上雷下雨中互离日雷动雨润日暄而百果草木皆甲拆矣百果草木震象震甲巽乙震故言甲甲萌甲拆开拆也五上两开故言拆解之时将至天地发生长养由此而始故曰大解言时不言用者乾坤二用元之方亨也坎之重险睽之乖违蹇之出险皆言时用皆説将然须用而后见也其难已解用已外见非解难之时故不言用义尽于解之名更无幽隐故不言义
　　象曰雷雨作解君子以赦过宥罪【京作尤罪】
　　坎为罪为狱震动而出故曰赦宥无心失理为过有心作恶为罪赦宥者解万民之难也解缓即此义
　　初六无咎
　　难既解矣柔而居下得刚明者为之应比无咎之道
　　象曰刚柔之际义无咎也
　　六柔而应阳比阳故为刚柔之际坎四刚柔之际亦此义隂阳相资原天地间不易之理故论其义而以为无咎
　　九二田获三狐得黄矢贞吉
　　在田之爻故曰田坎为狐又为弓矢互离伏离其数三又为戈兵戈兵震动田象坎二本黄中通理之位变坤故称黄狐媚物隂柔附阳之象故未济亦称狐坎得干中干动而直故象矢狐媚小人象中直君子象与六五同也获三狐象应比之三隂得黄矢中直也贞吉者中而得正有应故吉
　　象曰九二贞吉得中道也
　　居中而得正故曰得中道
　　六三负且乗致冦至贞吝【杨易谓贞吝下当有无咎字】
　　坎为舆三在上乗象又为盗冦象负者小人之事舆者君子之器盖三负四乗二四不中正而居外下故象小人凡民卑贱之称也二得中故称君子论位非论徳也解卦得名为有二四两阳三乃一负一乗故有此象周易贵阳担负非乗舆者所宜乗舆而为凡民卑贱之事故于三遂目为小人震动于上故言上慢坎险于下故言下暴又因盗与所乗者同爻若盗据之者然故取象为夺贞谓坎阳如云所乗者虽得正亦吝也吝本爻之隂也噬嗑以耳上有物为荷此以耳上有物为负贲初以坎下为徒此以坎上为乗家人嗃嘻两象也此亦两象也
　　象曰负且乗亦可丑也自我致戎【本文作冦】又谁咎也但曰可丑则知小人止贱称耳谁咎言非人之咎即致字也同人谁咎言人谁有咎我者节又谁咎言无能归咎于人也
　　九四解而拇【荀作母】朋至斯孚
　　震为足拇在足下三居震下故象拇旧説以为解初刚柔之际义无咎者本为正应岂所宜解若负乗之小人则宜解矣拇在足下亦不宜逺言初爻夫初以比二为无咎三以乗二为君子之器二四两阳又且同徳则朋指二可知矣然为负乗之小人所隔故必解去其拇始见同徳相济之美他爻不言朋此独言朋西南得朋之爻也卦辞西南之利正在此爻因其处柔非位故须得朋斯济凡合体之卦上卦亦具下卦之性下卦亦具上卦之情故坎在诸卦皆言陷而在解则不言陷震动故也诸卦类然不可不知夫卦既名解二阳各为卦主则能解者端在二阳然隂以资阳为美故其附阳也甚固初曰刚柔之际固于二矣三曰负乗固于二四矣四欲与二同徳相济非解去三隂曷由使朋至而孚也孚者坎徳隂虽附阳为美阳必解隂始能有为
　　象曰解而拇未当位也
　　以阳居隂虑其才柔下有负我之小人其位不当故须解也
　　六五君子维有解吉有孚于小人
　　维系也坎卦言维言孚此卦有坎故亦言维言孚旧説谓解去三隂以小人之退为验夫孚字从无作验字之解来氏以隂指宦官宫妾外戚谓五比四应二皆阳刚之君子若使此心能维系之则同类之隂自能孚信故有解而吉【煦】按二説均非爻防且三隂与五非应非比有何闗切观随之系小子系犬夫皆自下而系于上之称上六乃从维之维则自上而系于下之称坎之言维亦谓中阳陷于隂若系于上隂者然也此之维于君子当专指九四一爻五既比四如云九四阳刚之君子维系于我者资其才可以解难故吉虽在小人亦当信之以下与坎相应故言孚孚信也坎虽正应可言冦盗独不可言小人乎有孚于小人如云正应亦当见谅是从比不从应之象耳君子专指九四正与利西南之防相合予前解引复见天心诚谓此卦二四两爻虽各为主于卦中观利西南一语则通卦当专主九四一爻盖二陷而四动解之为义专由动见故也震之动爻在下故遂以九四为君子又况雷奋而上坎润而下防同离兑之睽则但资亲比之力无所望于正应止求见信于正应亦其宜也
　　象曰君子有解小人退也
　　君子有解震之主爻小人退坎水就下也若震动则上徃矣
　　上六公用射隼于髙墉之上【墉徐作城】获之无不利
　　上高而无位公也隼祝鸠鹞属鸷鸟害物者也震为鹄变离为雉鸟象坎为弓居下自下射上之象震伏巽髙象髙墉者王宫之墙变离外围中空近于五君髙墉象故泰上亦曰城二地位故曰田狐则地之走者上天位故曰髙隼则天之飞者害物之隼栖于王宫髙墉之上则如城狐社防有所慿依不敢轻射矣本卦四隂其下三隂或应阳比阳而上隂独后不系于阳又处最上故象隼坤土也五六皆坤而上特最髙故称髙墉今曰髙墉之上则隼指上六无疑观解悖之説岂不为上之无应无比乎坎虽象矢与上无应四公位又互坎故曰公用射则射者四也正是主四之义况阳性善动由四而进亦如不速之客三人来耳若依蒙引指三则是公立于髙墉之上而射隼非射隼于髙墉之上矣止是四阳善动由此而进则上隂终为所变耳非有隐深之防又上六本迷复之爻故言悖阳来于四一变而成震则悖解矣故以射隼归之于公
　　象曰公用射隼以解悖也
　　此卦主阳上与阳无比无应寜非悖逆卦气自下而上在中者皆有乗承上爻如无应比则唯有离背而已穷极将反亦背象悖而射之所以解也系辞之藏即坎险也器指坎之中阳形如矢直者待时而动谓震也下坎有藏器之象上震有动象人不可以妄动故曰待时此亦上爻总论全象一变震而迷复之爻亦变故为解悖










　　周易函书约注卷八
<经部,易类,周易函书约存__周易函书约注>
　　钦定四库全书
　　周易函书约注卷九　　　礼部侍郎胡煦撰
　　周易下经
　　【兑下艮上】
　　损减也非伤也损去下卦上画之阳益上卦上画之隂损干之君益坤之民也又泽深山髙深则有损象髙则有益象
　　损有孚元吉无咎可贞利有攸徃曷之用二簋可用享【蜀才作二轨可用亨説文作□】
　　艮山兑泽互坤泽深而在地下有损象山髙而在地上有益象坤实于中故言孚大象离伏坎亦孚也互震故利往兑口震足互坤腹而实簋象簋从竹震象艮为门阙帝出乎震门阙而帝出用享象旧觧但作戒辞以为剥民奉君非也凡爻辞皆直言爻徳如使有孚元吉可説不孚则不吉然则辞之凶者亦可云不如此则不凶乎易卦全吉者唯谦损家人耳损以俭取俭用获吉者也若认作剥民奉君不知为俭取于下损国用以益下民则必与二簋用享之防相悖亦并未解彖辞言时之义矣有孚十二字皆正言减省取下之吉有孚二字为主象下文皆有孚之吉耳有孚者深信其薄取之意为爱我也维正之供万世常经今减于常时人君而自爱其民故获有元吉无咎可贞之美而利有攸徃二簋以下即祀神以验之亦即上文之象二簋损象言薄也可用享有孚之象而元吉等义皆在可字中见薄取于民者即薄用于神神必见信神且见信而况民乎国之大事唯祀与戎举其大者而小者可知据理而论即寛一分民受一分之赐故人皆信之而君徳之崇髙亦由此増益矣若果剥民必致厚取厚取必当厚用顾以为薄于祀神亦云可也不自相戾乎
　　彖曰损损下益上其道上行损而有孚元吉无咎可贞利有攸徃曷之用二簋可用享二簋应有时损刚益柔有时损益盈虚与时偕行
　　损下益上谓损干益坤即下文损刚益柔也干损一以上行乃忽添其道二字盖谓损益乃人君乘时大经济不可无道以处之此道非下所能有必得权乘势然后可行故曰其道上行正以卦象损在下之干阳上行而益在上之坤故曰上行全是干君用事君在上者也干阳故称道损字之下有孚之上特加而字便知下十二字皆由损来明谓人君用此薄取之道自能见信云云也其下总叙全辞更连曷之用为一叚不另分别注疏则曷之用二句应与上文同是一义盖上言薄取自能信诸人而获吉下言薄用亦当信诸神耳时兼常变言常时祀神原非二簋可享在损卦而言时则必万不得已非常时也若在常时以下奉上亦万古之常经名分之当然何待损乎今特言有时则必非常行之事必非平常之时可知周礼荒政当由此象出也二簋应有时见最不宜减之事值此宜减之时自不得不因时减损损刚益柔即损下益上惧人不知损下为损干君故曰其道上行则非在下者所能观其特标刚柔二字刚干柔坤干君坤民也是即损君益民之説可知损益二卦所言上下不分君民者所损皆干刚所益皆坤柔也乃益不言损刚而损言损刚为人知益之损上为损君而不知损之损下亦为损君故特标出刚字刚阳施而坤隂受隂阳之大义也论位则上君下民论理则阳君隂民刚而在下本非君位故不曰损君而曰损刚损益盈虚与时偕行是统论其理见人君奉道治民必当因时观大象説出惩窒岂不説减损一边道理顾谓为剥民乎虞翻曰中互震春兑秋故言时
　　象曰山下有泽损君子以惩忿窒欲【惩郑陆作征音止清也蜀本作证窒郑刘作懫止也孟作恎陆作瘠欲孟作浴一作欲】
　　不曰泽上有山而曰山下有泽山有俯临之义泽无反润之理明指恩泽下降而言若非俭取于民何由泽之下乎既曰惩窒则必非重征暴敛穷奢极欲而剥民者矣来氏谓损泽益山是未察损刚与有时之义也且山已髙矣何待益泽已深矣何待损如但执上下而言不察刚柔君民之义则兑柔矣何为损刚山刚矣何为益柔今曰惩窒则非自奉之私中爻坤土下据干为兑悦故惩忿悦忿之反也干三上据坤成艮止故窒欲窒止之义也
　　初九已事遄徃【已一作以虞作祀事坤为事祀旧作已也荀作颛徃】无咎酌损之下三爻皆自损者上二爻皆受益者本卦损刚益柔则初当益四已事把当自己事做也旧説已音以止也谓自辍所为而速徃皆损己以益人也然损刚益柔有时不可贸然以徃必斟酌以损之乃可悦动遄象变坎酌象此居损初即首事者为之既豫惧其过当故曰酌损之
　　象曰已事遄徃尚合志也【马作上合】
　　尚同上指四也变坎故言志隂阳正应故易合四欲损疾而初遄徃合其志矣
　　九二利贞征凶弗损益之
　　震为征兑毁折征而毁折上应止爻故征凶象离伏坎故言志九二刚中志在自守不肯妄进故利在贞不守刚中之徳而有所徃则凶凶者由兑悦变震动以悦而动以容悦其上流为不中不正故凶弗损者弗损其刚中之徳即贞也即不徃也益即利也
　　象曰九二利贞中以为志也
　　徳以中为美志定则守定守定故以不损为益
　　六三三人行则损一人一人行则得其友
　　行震象坤众象故称友干为人三即卦之三爻得友即得朋三人行而损一人谓一阳既上下止二阳其一阳损而为隂也一人行而得其友谓一阳上而一隂下兑爻虽隂却得阳以为应也此爻与上乃损卦中徃来动用之主爻损卦得名正在此爻三人行则损一人是説方成卦时乾坤相合摩荡之妙一人行则得其友是已成损卦时説相应之妙卦见震艮两象损益即得防人与友即朋也此之言行即如诸彖言徃来上下为动用之主爻言耳盖谓即下干而论止九三变去一爻而余爻不变故曰损一人周易贵阳之有为故止论阳爻若兼论动用之两主不独阳上得隂以为友即隂下亦得阳以为友故曰得其友旧因两而致一遂谓初二两阳相与四五两隂相与不知两之一字原兼隂阳故有天地男女之説其絪緼搆精则皆谓隂阳两而致一也张子曰不有两则无一是也观损益二卦所损所益全説阳爻则周易贵阳可知
　　象曰一人行三则疑也
　　一人行得友而成两则隂阳配合而专一若三则杂乱而疑矣易之言应两而止矣绎曰目两以视一而明足两以布一而行
　　六四损其疾使遄有喜无咎
　　离伏坎四变互坎坎为心病疾象四初相应四赖初刚益己而损疾则初之应乎四也四既获初遄徃之益亦能使遄徃者有喜此四之应乎初也皆繋传两而致一之妙也兑为悦体故有喜隂阳相得何咎之有一曰有喜即谓损疾盖应四而使疾损故初之遄徃者有喜
　　象曰损其疾亦可喜也
　　四得初以损疾故可喜初能损己益四亦可喜也
　　六五或益之十朋之弗克违元吉
　　大象离象坤土故言十爻比上阳坤以阳为朋也两为一朋十朋之大寳也或者不期而至也此爻柔顺中正得二阳以为应虽可得益然用一或字则不専指应也本卦原以损三益上得名而此爻最与上近是得益最亲最多者故曰或益之固外阳者也观小象自上祐也可知矣因在应外更逾于两而致一之説故用一或字益四徃益初六则亲被其益唯二最多故其辞同弗违者盖言比也
　　象曰六五元吉自上祐也【徐作佑】
　　卦本坤体得益以阳而成艮然得益者止四五而五更比上故曰自上祐与大有天祐旅上逮同皆以中隂而乘阳也
　　上九弗损益之无咎贞吉利有攸徃得臣无家
　　二弗损益之益上也上弗损益之自益也居损之极独受其益又损极将反不待损而自益也不待损而自益无伤于人何咎之有正而吉之道也利有攸徃与悦应而见震也五止益以十朋此曰得臣无家明此爲主爻即君爻也益初亦爲益主得告公从者爲应即此得臣也艮象庐故曰家艮家变坤臣故曰得臣无家师上由坤变艮曰承家家象见也此由艮变坤曰无家家象隐也无家即公尔忘私谓应之损也
　　象曰弗损益之大得志也
　　不待损而自益其志大得可知大谓阳得志谓三隂顺承而有应与比五泰三同皆谓隂顺阳也
　　【震下防上】
　　以上卦干初之阳益下卦坤初之隂故名益损益之上下皆论阳爻阳动而有为也益从水在器皿而益后加水作溢耳
　　益利有攸徃利渉大川
　　下动而上巽雷动风行有何阻滞故利徃震巽皆木大象离中虚木而中虚舟象故利渉大川利徃处常利渉济变也观于损下为损益下为益则下之不宜损可知谓剥民者当乎
　　彖曰益损上益下民説无疆自上下下其道大光利有攸徃中正有庆利渉大川木道乃行益动而巽日进无疆天施地生其益无方凡益之道与时偕行
　　损上干而为巽益下坤而为震民坤象无疆亦坤象艮伏兑悦象隂以得阳为説此益在民也自上下下由朝廷遍及之象也干为大明以干照坤其道大光干称大大象离互根故光道者君所奉以损益者也此言益在君也损之损刚谓为益上亦此义也损益皆损干益坤特益处常而损处变故损曰有时则有时不然矣益曰日进无疆则不可以时限矣益本损上而君仍获益所以名益五本中正二又应以中正是君得其臣故利有攸徃大象离伏坎大川象行震象震巽木也上风下木而中虚仗水而行故云木道乃行动则奋徃巽则顺入故日进而不可以时限无疆而不可以地限也日谓离进谓巽无疆谓坤学问如是君之恩泽亦如是此二句言人事之益天施者干阳来初而为震地生者坤隂上四而为巽干施则天道下济而资始坤升则地道上行而资生所以品物咸亨而其益无方此二句言天道之益宜损宜益各有时故与时偕行
　　象曰风雷益君子以见善则迁有过则改
　　风雷之势交相助益风雷隂阳之始见善有过皆自初几言也善迁者复初之几改过者巽入之能皆益道也
　　初九利用为大作元吉旡咎【侯果曰大作谓耕植也】
　　大作厚事也如迁国之类是也阳称大震为作元吉无咎者复初之爻美词非戒词也若云其所大作必至大善乃始无咎则大吉之吉究何所指又必何如之吉乃始无咎也正因此为初六是下民卑贱之象今得上干益而为震实为震主阳刚震动大作之利何待言乎象曰下不厚事特添下字于上正因位卑本非厚事之位而震动有为却由益下而来实为震主益卦之益全在此爻恐其不知大作之利故策之况与坤之初隂相比已不若四之近君可以有为故特以下字明之虞翻以耕播取诸益者为大作集曰下民愚贱彼不能自厚于所事非阳刚自上来大作而为之所下何赖焉此解亦得益下之义
　　象曰元吉无咎下不厚事也
　　下谓坤初位卑柔顺何能厚事益以刚明震动之阳又为益主正宜有为不可安于常分此与损三益上同义但彼为损卦则説在隂爻此为益卦则説在阳爻皆损益之主爻也
　　六二或益之十朋之弗克违永贞吉王用亨于帝吉二本应五然益之淂名实因初阳由干益坤因为益主乃二独乘而比之故曰或益之谓出应外也初坤获干阳之益此独比而最亲故弗克违永贞吉者隂居隂位而得中也王谓五以隂应阳得中而顺以承之故为王用帝谓震初亨通也既顺承而应五又得益于初阳若王用之以通于帝者然也王用者有应也亨帝者或益之也前三句以物理言爻徳亨帝句以人事言为前三句之象也
　　象曰或益之自外来也
　　自外来谓所乘之阳来自外干下益坤初二独得而比之见出于正应之外也即卦辞王用之义诸卦皆以乾坤为体其动用为主之爻莫非自外来者
　　六三益之用凶事无咎有孚中行【句】告公用圭【王肃作用桓圭】凶事与损四之疾同互坤变坎也复得初阳则无疾矣此爻变坎动极而防又处穷极多凶之地与损上之隂相比故称凶事谓艰难险阻利害忧患之所聚也人当此时困心衡虑可以动心忍性増益不能则虽凶事实所以益之故既以为益矣而又以为无咎有孚中行者言当诚信为主以行其中道此教以处凶事之道也告公者不敢自专坤顺故也此卦下主初阳上主四隂三去初逺而比近四隂四公位也用圭即诚也有孚之象也见得资六四之自损亦因以获初阳之益也圭合信者也
　　象曰益用凶事固有之也
　　单释凶事一句可知下文皆一义矣固有明与或益者殊也二有外来之益故曰或益之三守固有之益故曰益之
　　六四中行告公从利用为依迁国
　　行即损三之行中行谓自初而上于四与三人行损一人同义告公从即得友之义初阳本居四之公位今为益下而之初俨若商于四而四告之者故曰公从因益之主爻实在初四故为此象迁国即在公从二字中与损卦得友之行同义非有他义也三四在一卦之中故曰中三之行震也四之行应震也从者巽坤之顺也中行告公从若四以中行之道告干四而干四遂从之也可知益卦専主初四而四又主初也互坤国象四当内外徃来之交又得干四下益之位故有迁象五六皆阳而坤隂顺比故又有从象依象此正损三与得臣无家相应之爻故有告公从象告公则不自用不自専矣
　　象曰告公从以益志也
　　坤巽皆顺隂柔非有为之才故但曰志告公义自在其中
　　九五有孚恵心勿问元吉有孚恵我徳
　　坎离中正之爻故曰孚曰心以干益坤天道无妄五适居中则恵心之诚可知巽为命艮伏兑为口皆告问象故三四五皆言告艮止掩兑勿问象豫四之勿疑互坎逢艮也三之告坤顺也四之告下益之干初为卦主也五之勿问君之中徳出于诚然也今益下而下顺承之是下民诚信皆以我徳为之恵矣所以元吉然曰我徳则非止财利之益矣
　　象曰有孚恵心勿问之矣恵我徳大得志也
　　隂爻不克自主皆曰告公四巽主而亦曰告为卦重益下而四居震初下益之位故告而曰公又以为从重阳之有为也九居五则有益下之权居中则怀益下之心此心诚然何待问乎乃震四下益为初实行也故曰行九五居中无迹可见故既曰恵心又以为所恵者我徳又以为大得志若公之能益为五所驱使耳四益志而此大得志者四之益下是告公从犹然资人以益也曰益志则非我之行矣五大得志是益下之志出于自心故以为我徳又以为大得志见顺而承者悉被其恵匪他人之徳也
　　上九莫益之或击之立心勿恒凶
　　穷极将反又系上损之爻故曰莫益盖益下之干为初故利用大作五居尊位凡有所益皆其驱使故曰恵心又曰得志上亦干爻既不下益则无能益之行又不居中则无益人之心故莫益互艮手变坎盗大象离为戈兵盗持戈兵与动极之爻相应击象防上之击亦艮爻而大象离也击者徳不下益而人多侮耳或者外来之词作求益不已説与勿恒左矣勿恒即穷极将反也来氏谓损之言时非常道也益之日进无疆所贵在恒不恒则不能益而不已故凶勿恒者巽进退不果也
　　象曰莫益之偏辞也【虞卢孟侯俱作徧辞周布也】或击之自外来也益下者干上无益下之行又鲜居中之志故曰偏辞见未得益人之正道也或者谓出意外与六二同但分吉凶耳偏作周布説亦似有理
　　【干下兑上】
　　夬决也阳决隂也三月之卦五阳盛长一隂将消决象水在天上势必及下亦决象
　　夬扬于王庭孚号有厉告自邑不利即戎利有攸徃隂居上极王象伏艮门阙庭象干实称孚兑为口号象隂居亢悔之位厉象干伏坤邑兑口告象利有攸徃壮阳升进之象扬于王庭隂爻居上志得意满象旧説以孚号为正名其罪与即戎何异来氏以孚号为呼三而与之孚众阳同志决隂安得止谓呼三当知孚者干阳自具之徳一隂据势崇髙扬扬王庭众阳在下而上奉一隂故宜志得意满也彖曰柔乘五刚不曰刚承一柔则向解作号而扬于王庭期与众君子同力合徳未尽厥防观夬而和可知矣夬干徳和兑也利有攸徃干徳也【煦】按此与剥上同主上爻剥之硕果得舆为一阳临下众隂即此之扬庭孚号也此谓一隂骄下众阳即剥之硕果得舆也孚者隂阳相契之理也剥之剥庐谓处穷极之位将变去而为隂此之有厉谓处穷极之位将决去而为阳告自邑不利即戎者干阳上升有至健之性隂爻俭啬无逺大之器唯与同体之二阳恱而受之同体故曰自邑兊故曰告恱故曰不利即戎也利有攸徃干徳也当与剥卦叅看详具函书然细玩周易卦爻全以贵阳为义则夬与剥不必同论亦其义分当尔且所贵在阳贵其有为者耳故剥上之阳则以仅存为义而非诸隂之所能剥隂柔静而无为者也夬上之隂则羣阳上进而夬之阳流行不息升进不已而有为者也故诸阳之在爻无论应与不应皆以决隂为义此又不可不知者也
　　彖曰夬决也刚决柔也健而説决而和扬于王庭柔乘五刚也孚号有厉其危乃光也告自邑不利即戎所尚乃穷也利有攸徃刚长乃终也
　　干刚进兑柔退故曰刚决柔干健兑说徳也决健之用和说之用也在事上见卦止一隂本宜主隂因处穷极将返之地故言决柔俨若主阳者亦如益五得中得位因以徳恵归之者然也阳徳动而有为故周易贵阳论位则居上者胜论理则壮进者强易不书刚承柔而书柔乗刚志变也以下决上厉矣号而孚其危乃光干徳大明也告自邑不利即戎内结诸同人不待外用其威武盖阳性健行而上徃则孤隂自然退去何待攻发哉故曰所尚乃穷尚谓阳穷谓隂也刚长乃终即所尚乃穷复曰刚长夬彖刚长乃终爻曰终有凶为隂言也【煦】按有厉而其危乃光皆取兑象上爻説和是也告自邑不利即戎为兑上言也故曰所尚乃穷利有攸徃为干言也故曰刚长乃终【函书既成后屡经更定而剥夬两卦终疑非周易本防盖縁先儒觧释剥卦咸谓众隂剥上一阳果尔则五之一爻比阳而近宜剥莫如此爻何为有贯鱼以宫人宠之词也其不剥上也明矣六三有应而曰失上下见此爻得上阳之助深资其力则与二四之不应不比者絶不相侔故爻词以为无咎仍是止剥三阳非剥上也其他爻与上无比无应而皆言剥者止是各剥本位之伏阳非剥上也若非上阳独存竟成纯坤安得云剥当知天地之理无过隂阳动静升降消长而已易卦与天地合徳其隂阳之升降莫不如是剥由干来隂长之卦也夬由坤来阳升之卦也隂阳之理阳刚而隂柔其定体也阳君而隂民其定分也阳外而隂内其定位也阳上而隂下其定性也阳动而隂静阳明而隂暗阳升而隂降阳贵而隂贱其定理也剥之为剥初剥初阳二剥二阳者也故初二四与上无比无应而皆得言剥各剥其本位之阳也与上相应者偏得其助故以为失上下五与上比则隂阳得类故词系以宫人宠明隂之承顺乎阳而阳之不我拒也上阳而五隂阳君也隂而居五故象之为后隂静而中处上见庐舍之艮故象之为宫夬之为夬亦初夬初隂二夬二隂者也阳徳彰明本宜外见故剥于初二四皆言剥而夬不言夬者阳得其位也其剥之三五皆能得阳以为助故其词若有幸焉至夬之三五而皆云夬夬何也其一夬则各夬本位之隂也三之重夬与上应而夬上也五之重夬与上比而夬上也剥之三五不剥上而夬之三五偏欲夬上者隂顺而止者也阳健行而不止者也又以见贵阳贱隂之义也剥取杀牲解体之名三言剥牀即杀牲之器也剥也者自外而揭去之称也阳本宜外今揭而去之若杀牲者揭去皮肤而止存脂肉者然也故名剥夬决也决也者向下而深入之词也夬由坤来隂本宜在下今阳复其位而据之若决隂而深入之者然也故名夬剥之五夬之上皆隂也剥五中而不外故象宫上本尊位一隂蹲踞于众君子之上故象王庭明此为阳君之位非隂所宜有不主隂之义也隂宜静伏今居上而显故以为扬上居穷极将返之地众阳之升性必不能止所以有无号之凶夬之上隂终必为阳所夬故其词危剥之上阳必不为隂所剥故曰硕果不食硕大果实皆言阳不食则言存也其曰君子得舆谓上阳据下五隂坤为舆也上处穷极将返之地而阳之进退实得自由故下曰小人剥庐虽指变后説若阳之自退云耳予于函书盖五十余年于兹矣其约注雍正七年八月亦已刋成至十二月十三日对正讹字始悟夬剥两卦其所以相同与所以不相同之故乃始释然圣人韦编三絶厥有由哉】
　　象曰泽上于天夬君子以施禄及下居德则忌
　　水泽髙出天上必将下究夬当三月正季春布德行惠时天君象禄泽象德则泽之施也居施之反也艮伏故也
　　初九壮于前趾【荀作止】徃不胜为咎
　　卦由大壮升至五阳故与九三皆言壮初震爻足象阳前隂后阳故言前谓徃决也初始事之爻故曰前变巽决躁故曰壮于前趾又曰徃也前趾只言始事徃则究其终也非重也居下无应恃强躁进故有此象不胜者未与隂遇与应阳均力故也凡咎皆背理者也以阳决隂非背于理但不量力不能胜耳故止以不胜为咎毛伯玉曰胜在徃前兵法也必徃之道也徃不胜为咎逺虑也所以戒其善徃也
　　象曰不胜而徃咎也
　　不胜则不必徃徃斯为咎徃者震不胜者与应同刚与上无渉也
　　九二惕号【翟元荀爽作锡号】莫夜有戎【郑本莫如字无也无夜非一夜也】勿恤变离伏坎加忧惕象上见兑口变巽为命皆号象变离日在泽下莫夜象离戈兵伏坎盗莫夜有戎象二不言夬且有外侵之虞居中故也中居则无前徃之义复休复否休否皆中居也二唯一号字有决隂之意然亦徒存其志耳莫夜幽暗象有戎患害象即隐忧之説言惕又言勿恤者惕号为本爻主象下象以人事皆惕号所寓之义言能忧惕呼号以自戒备则思虑周而党与众虽有隐微不测之祸亦可无患
　　象曰有戎勿恤得中道也
　　得中则不恃其刚而能惕号不忘戒备故有戎勿恤
　　九三壮于頄【音逵郑作防夹面也蜀才作仇】有凶君子夬夬独行遇雨若濡有愠无咎
　　頄靣颧三居下干之末上应兑口颧近口口柔而颧刚故象颧壮于頄言应隂也剥三以隂应阳则善此以阳应隂故凶君子干三也夬夬决之又决去夫情累决之不疑也与干干坎坎同皆上下相接之际也壮頄有凶据应而言君子夬夬干阳本徳也此上为主象下则象以人事独行遇雨若濡六字一义谓应隂也他爻不与隂应而此爻应之故云独行兑为泽雨象遇言应也干阳应兑则为雨所濡矣此即壮頄之凶象愠者干三之惕厉也见君子偶与小人相值毕竟自心有许多不快比诸干徳粹精常若濡者故云然也无咎亦干三所本有此又君子夬夬之象此与壮三皆有不中之失又有干刚得正之美故兼二义
　　象曰君子夬夬终无咎也
　　以终无咎释夬夬便可知有愠无咎即君子夬夬之义遗却有愠者凡人之行于外而有失者为过自人责之则为尤自心觉之斯为咎故无咎二字即从有愠出也夬夬即有愠之事
　　九四臀无肤其行次且【古一作趦趄马郑同古又作恣睢或作跙】牵羊悔亡闻言不信【臀徒登切次七私切且七余切】
　　人腹中之物皆出于臀变坎为沟渎臀象易中言臀皆坎也观姤三困初可知干与兑先天相比故称肤变坎不比故无肤説详噬防坎臀兑毁亦无肤次且与趦趄同行不进也唯臀无肤故行不进足爻而当兊毁坎陷也兊覆巽伏艮巽绳艮手牵象壮三之羊中爻兊也六五丧羊兊变干也夬羊亦谓兊兊主隂谓上六也卦以决隂为义只因此爻已离下干而与兊主防为一卦壮阳本有决隂之势却成恱体又在兊后犹未至于用决故为牵羊之象牵者羊性防前让而先之而牵制其后徃逸则防约之欲止则鞭策之阳顺之而隂制之此驾驭之法也悔亡者无逸去之悔也兑口为言变坎为耳痛变坎则情险性健乃傲物也故闻言不信是则无肤次且者变坎而值兑毁离健阳而当说体本爻之时位也牵羊悔亡对主爻而言与壮三触藩同义牵之虽可制羊已亦因有所牵而不得自遂其行次且之义亦在其中悔亡云者离干而为恱惧其和于隂今既牵矣故悔可亡也闻言不信与上两象同义为变坎而当兊毁耳全是决而不决之象
　　象曰其行次且位不当也闻言不信聪不明也【杨易谓聪古听字】
　　震足而值兊毁坎防故位不当聪听也谓听之不能明其理也爻变坎离离在坎下变坎聪象坎水淹离火不明象
　　九五苋陆夬夬【古一作莞】中行无咎
　　荀作两物曰苋菜曰商陆孟喜苋山羊説文山羊细角项氏谓陆为羊行之路集曰苋藜也即今灰苋按苋陆今马齿苋也质柔而曝之难干是感隂气多者苋生于三月故三月之卦象之亦如姤取瓜象五月所生也地之髙平曰陆上六隂柔乃在九五之上非所宜生而生故取髙平之陆而生苋者以象之全是位尊比隂而又居中之象诸爻皆逺隂此独同体而近则染隂深矣比近则惧其夬之不勇故以夬夬励之亦如三之应隂而励以君子也凡中皆不前不后静而居处之象居中则惧其不勇故策之而又以为行无咎也夬隂在上则夬者不可不和故又曰中行无咎
　　象曰中行无咎中未光也
　　夬隂则宜前进所贵在行今犹中处上为一隂所蒙故未光若行则无咎矣
　　上六无号终有凶
　　夬终穷极三应夬夬则应我者不可号五比夬夬则扬于王庭不可号党类既尽孤立无与故终必有凶
　　象曰无号之凶终不可长也
　　终必为阳所决不可长居其位也
　　【巽下干上】
　　姤遇也五月之卦隂与阳遇也此缝卦之一故孔子亦言遇
　　姤【古作遘郑元同冯椅王洙改作姤】女壮勿用取女【释文作娶无女字彖同】女巽壮干也一隂而遇五阳勿用取女以其徳不贞决不能从一而终夫一隂亦微矣而圣人云然防其渐也然阳至四乃壮理念微也隂初即壮欲念危也壮长也六子莫长于震巽乃雷必壮于天上风必壮于天下盖雷愈髙则愈威风愈低则愈猛故冬风必低
　　彖曰姤遇也柔遇刚也勿用取女【郭京作女壮勿用取女谓脱女壮字】不可与长也天地相遇品物咸章也刚遇中正天下大行也姤之时义大矣哉
　　巽遇干刚一隂而遇五刚皆遇也取妻非朝夕之事故曰夫妇之道不可以不乆不可与长言以柔遇刚必不能自主而其徳不贞不能从一而终也卦辞女壮在干巽合体上取义不可与长在以柔遇刚上取义刚阳柔隂刚天柔地品物二句即天地而说相遇之理中正二句即人事而说相遇之理皆即象而推广之也天地交泰有时而品物咸章则遇后之妙也刚不尽遇中正而天下大行则遇中正之妙也咸章与坤之咸亨同义第亨字说方生章字说既生而盛耳九五中正九二得中以五遇二君臣各正其位同心一徳故能使其道大行而化行俗美也天时人事遇之各有其时故曰时之义大也此姤字只作遇字说一说以时命之适然为时义之大则是以遇为无可奈何之事岂圣人立教之防
　　象曰天下有风姤后以施命诰四方【命鲁防传作令诰郑王作诘正也】女壮一象遇一象施命一象皆主巽隂兼上卦而言巽主隂故称后干为君又主施巽为命诰象命令也诰告也风行天下无物不遇姤象后施命于天下与民亦相遇也
　　初六系于金柅【子夏作鑈苍颉作栮晁以道曰苍颉作柎王肃作柅蜀才作尼杨易作檷】贞吉有攸徃见凶羸豕孚蹢躅【古作蹄一作掷躅一作防李茂卿作彳亍柅音拟蹢音的躅直六切】
　　此爻皆隂系于阳相得之象凡在下而附于上则为系随之二三是也凡隂附于阳者必固故此曰系而遯二曰执马季常谓柅在车以金为之所以止轮后人从之谓一隂始生静正则吉徃进则凶故以二义戒小人因以羸豕句作不能系说谓蹢躅为进此主教君子言也荀爽曰柅络丝篗之柄也来氏从之谓篗孔用金巽为木柅象又为防系象变干金象言繋之固也贞吉者言繋于金柅前无所徃则正而吉若前有所徃必至他姤则见凶矣因巽进退而躁故且系且徃又以蹢躅为不肯前进则非贞吉之防宋衷曰羸大索所以系豕也巽为股又为进退股而进退则蹢躅也初本应四为二所据不得从应故不安体巽为风动摇之貌此以羸豕句作虽系而不安之象三说当以宋衷为正凡隂皆有资于阳其有善不善则因卦而异不可槩以君子小人言也此爻应四比二四为正应宜其系之极固今既为二所据故四曰无鱼隂柔无为适比于二为二所据故二遂有鱼然四正二不正故教之以系于四如金柅之固乃正而吉若徃而之二则立见其凶蹢躅者徃来不安之象此句见隂之无为虽繋而不能自主兼贞与徃之两义而象之见小豕之与大豕虽相孚信不能暂离却常跳跃而不安此与屯初同义屯二与五为正应屯二之婚媾即此之系也屯二比初其冦盗不字即此之徃见凶也然屯初比阳阳具有为之才故十年乃字终必合也姤二以阳据隂隂实无为又居初不正虽系正应而为二所据将必摇动不能自固故有有鱼无鱼之分小象所由曰柔道牵也则唯以系而不徃为正耳若徃则凶矣巽木遇干金亦徃而见凶象
　　象曰系于金柅柔道牵也
　　不曰为刚所牵而曰柔道牵病在柔也故教之以守正而又戒之以勿徃孚字便是牵字之故总为隂柔不能自主耳但释金柅句不释羸豕句可知上下文原是一义
　　九二包有鱼【包古作庖荀作胞虞作苞】无咎不利宾
　　物在内而外裹之为包初为内上为外蒙泰皆然鱼隂物又美巽象剥变巽曰鱼井巽曰鲋皆以巽为少女取象于隂物之美者言二纒绵包裹初隂犹包鱼也自二阳以后诸阳皆以得隂为美特亲则有而疎则无耳隂阳相遇刚柔相得何咎之有有也者隂之实也賔谓众人自主人身外皆賔也诸阳之概辞也不利宾即下有鱼之説
　　象曰包有鱼义不及賔也
　　初为二包则二为主他阳安得而有之定分故言义
　　九三臀无肤其行次且厉无大咎
　　变坎故言臀干与兊巽皆相亲故夬姤皆言肤夬兊变坎姤巽变坎皆不亲故皆无肤次且者巽伏震足而逢坎防也卦止一隂唯二得而有之故此言无肤肤在外者也与无鱼同皆不与隂接之象次且亦隂柔在下之象既无所遇则无隂邪之伤故虽危厉而无大咎厉者干三之位也筌曰坐则臀在下故困系初行则臀在中故夬姤系三四
　　象曰其行次且行未牵也
　　隂以附阳为美当遇之时初与四应二实比之虽有系应之诚而不克自由皆隂柔之故故曰柔道牵三与初不应不比隂之孚信不为我牵故不免于其行次且也
　　九四包无鱼【王弼郭京作失鱼】起凶
　　三不言包而四言包四为正应本宜有鱼者二既有之三且未牵四虽宜有而亦无矣若据正应之理起与二争则必凶起凶犹起衅干之初也
　　象曰无鱼之凶逺民也
　　以隂为民对干君言也逺民即无鱼中隔二三故曰逺
　　九五以杞包瓜【子夏作匏瓜】含章有陨自天
　　杞枸杞杞与瓜皆五月所有干为圜瓜果象此爻之包外卦包内卦也瓜之美在中而外为肤初在内卦之中为巽二所包二阳圆于外故象瓜之肤然五阳又包于巽外故象包瓜杞者应巽木也以杞包瓜言虽包而仍不与瓜实近也是尚隔一层之説含章者藏其章美即以杞包瓜之义爻变离有文明之象故言章巽为命干为天有陨自天谓此爻居天之尊位其下皆其所包故虽与初不应不比若巽命自天降下者也自天对初之极下而言言逺而踈大而普耳故以杞包与含章之义皆在其中
　　象曰九五含章中正也有陨自天志不舍命也
　　専释含章不释包瓜则含章以下皆与包瓜同象可知中则无所不包中正见二五之相应而二中所包之美皆不能与五无渉虽释含章而包在其中矣巽为命隂为民不舎命即念念不忘斯民见五与初隂非无渉耳只因五贵而初贱阳尊而隂卑乃上阳系念于下隂故有有陨自天之象命字本天字来在天则为天命在人则为命令复初曰天心言其肆应不穷是阳之用也姤初曰命言其变化各正是隂之用也志由中发者也姤卦主隂五阳皆欲包之然为二所据正应犹且无鱼故五之陨自天志不舎皆自阳之包隂而言未有初隂应五之防
　　上九姤其角吝无咎
　　刚而在上故象角刚上无位不遇乎初故有此象吝道也然无隂邪之伤亦无咎
　　象曰姤其角上穷吝也
　　髙亢在上而絶物无与穷于所遇宜有吝也夬之趾角兊羊也此之臀肤角虽自夬来亦变兊也
　　【坤下兑上】
　　萃聚也水润其地万物羣聚而生也又上恱下顺五刚中应二柔中萃之由也萃古作□米古卒字小改米作萃说文从草卒声卒衣之成也子虚赋翕呷萃蔡吴都赋橚矗森萃
　　萃亨【马郑陆无亨字】王假有庙利见大人亨利贞用大牲吉利有攸徃
　　互见巽艮木在宫阙上庙象大象坎为隠伏鬼神象坎豕兊羊坤牛大牲象巽木尅坤牛兑毁折杀牲象卦有观象故盥荐同义萃则必亨不亨何由得萃亨非衍也萃亨即卦徳以其义尽于此也假同格人必凝聚精神然后可昭格鬼神此验于幽为萃亨之象利见大人亨利贞此验于明为萃亨之象大人指中正之五总由内顺而外恱则人心极和故获有亨利贞也上亨字卦徳之亨下亨字见大人之亨利贞因正而利也以上皆萃亨之事大牲因精诚之象而有此本假庙句来利有攸徃本大人句来皆推原未萃之先以发萃亨之义盖假庙见大人止释亨义而用牲利徃补释萃义也
　　彖曰萃聚也顺以説刚中而应故聚也【古作故亨也】王假有庙致孝享也利见大人亨【郭京有利贞字】聚以正也【荀聚作取】用大牲吉【荀作利贞用大牲吉五以正聚阳故曰利贞】利有攸徃顺天命也观其所聚而天地万物之情可见矣
　　地上有泽水得所聚矣坤顺兊说内顺乎外外恱乎内彼此之情聚而通也五以刚中下交二以柔中上应上下之情聚而通也故聚之聚当依古作亨字盖聚字之义觧见卦名顺恱二句止説亨义耳致孝享者尽志以致孝尽物以致享也尽志尽物聚义也致孝致享斯感通矣利见大人单提亨字而释曰聚以正可知聚正便是利贞利贞全是说亨矣天命者人物之大始赋性之本体发而为情之根柢也因上文顺说刚中事神感人全在性情凝聚流通上説故此遂从源头说出天命又特加一顺字与中庸率字同义全是推所性之真故下遂説出见情因性发为情千岐百径总属支流唯到所性之真是人物从出源头能于此处凝而聚之方能致一孔子所由曰性相近也不知周易为言性之书然则用牲利徃亦寻常事耳何遂有天命可言若但作时命之説则下文见情岂非无根用牲物也而所以用牲有聚而通者不可不察此即问禘不知本天本祖之道利徃事也而所以利徃有聚而通者不可不察此即塞吾体帅吾性物与民胞之妙也皆聚亨奥义也故下疏之曰顺天命而又以为见天地万物之情所聚本天命说即由用牲利徃而推上一层也坤为顺巽为命阳居天位得中而坤顺于下故曰顺天命天地万物之情本同一原特含而未发则不可见若或发而为妄为邪则又从故而靡非顺天命而出也唯顺天命而出凝聚于至诚无妄之中则鬼神同此天命人同此心心同此理故大而天地阳施隂受干始坤生亦此聚亦此情也散为万物形交气感声应气求亦此聚亦此情也讵不昭然可见哉徐子与曰天地万物髙下散殊感则见其情之通恒则见其情之久壮则见其情之正萃则见其情之同
　　象曰泽上于地萃君子以除戎器戒不虞【除一作错又作治荀作虑】泽在天上恩泽也故以施禄及下泽在地上川泽也水之所聚故象萃除者修治备具也戒备也虞度也谓备之以防不可虞度也水洁清之物原具涤除之义水聚则随水而聚者不尽洁清亦当涤除也卦辞彖辞是说能聚之故在源头上说此说既聚以后在人事上说源头则说性说情此时无甚差别故曰聚而亨人事则在发而为情之后不无差别故曰戒备众聚必争故君子除而备之大象坎伏离坎为冦盗为弓弧离为弓矢甲胄巽防艮手有除治戎器之象戒备隐存养省察之防
　　初六有孚不终乃乱乃萃若号一握【传民作渥郑陆蜀本作屋】为笑勿恤徃无咎
　　大象坎称孚与四正应相孚信也不终者初也但云初故知不终比初有孚盈缶由后而遡前故知始终之不二萃初不终由前而逆后若初犯之说讼初之不永亦同此义下曰若号一握皆未然之计耳互巽进退坤为终变震不成为坤有孚不终之象坤为迷乱象为众萃象与坤隂迷乱者丛聚故曰乃乱乃萃兊口号象初为一数与互艮相应握象兊为说变震笑言笑象大象坎为加忧恤象初变不成坎又互艮止忧止勿恤象不终而乱是与羣隂萃聚时爻未变也若号以下是与正应相聚时爻已变也若如也言必须如此先号后笑谓由坤变震故下曰徃也正应相萃隂阳相得何咎之有
　　象曰乃乱乃萃其志乱也
　　志者心之所之即情也凡人之行皆由心之动始其萃于此而始其乱于此而始皆定于初几故于初爻发之彖辞说天命又说顺止是动之初几此与坤迷同体故言志乱
　　六二引吉无咎孚乃利用禴【蜀才作跃刘作爚】
　　引开弓也大象坎又变坎坎为弓引象凡人射物必専心于物当物之中不左不右方得命中二中应五中故取此象中爻艮手故初曰握二曰引此爻下乘初而上繋三牵引上下以萃于五故言引则吉无咎也吉谓得萃于五无咎谓隂阳得类此上为主象孚谓孚五利用禴言薄祭亦可交神此与五相聚吉而无咎之象特补出孚字以明吉无咎之故耳坎隠伏又见艮阙与观之盥荐同义故言用禴此孚五之象也禴薄也夏祭名爻变成离也
　　象曰引吉无咎中未变也
　　孚用之妙全在引吉无咎中故不释用禴初曰志乱中之已变者也二曰未变志之不乱者也未变即孚也从中字看出萃卦全在念头方动时说道理故彖言顺天命初言志而此言未变
　　六三萃如嗟如无攸利徃无咎小吝
　　爻变成咸咸三亦徃吝也但咸以君子随小人故可羞此以隂随阳故仅小吝坎加忧应赍咨之兊口嗟象萃如嗟如者未萃之先与羣隂聚也亦如初之不终乃乱二之引然也萃非所萃何利之有徃无咎谓比四顺阳故象言上巽隂阳得类何咎之有然非正应故小吝
　　象曰徃无咎上巽也
　　兊阳在上故曰上巽无应故取比
　　九四大吉无咎
　　与随四随有获同就时位上说不就理上说六爻初乱二引三嗟五有悔六涕洟惟四不中不正居多惧之地独与隂接三隂顺之自然相萃不劳心力故大吉说体而众顺则自心无咎人亦必无咎之者矣
　　象曰大吉无咎位不当也
　　既曰大吉又曰无咎者以此居多惧之位而九阳居之本应有咎今位之不当而获此大吉故特以无咎明之
　　九五萃有位无咎匪孚元永贞悔亡
　　三隂顺而萃四五虽居尊不与隂接是萃而但有其位者阳刚中正无愧大君之宜故可无咎然隂与四接而此实隔四故又有匪孚未能即萃之象又言若未见信于人必至有悔又当修其元善永长贞固之徳不可徒恃有位之权势而使匪孚者终至于孚则既有其位又感以徳匪孚之悔庶可亡也萃之为义阳爻皆可言之只为逺隂故有匪孚以下之象不可以为分萃小象曰志未光岂不为徒有位而无徳乎
　　象曰萃有位志未光也
　　坎故言志伏离明徳幽坎中故未光与屯五夬五同义皆兊变震也盖隂阳相说相比此未光也又变震为情动性顺此未光也变豫和乐此未光也阳与隂聚又说又动又顺又和乐安得志之光明如此则有位无德言此欲其修德免悔也观上亦欲下隂之顺而独据于五故小象以为志未平与此同义
　　上六赍咨涕洟【虞李咨作资】无咎【赍音咨又将啼切洟音夷又音剃】
　　赍持也遗也持以遗之也坤为财巽为进互艮手持遗象谓因财物而致孝享也爻谓以忧愁涕泪之状赍之以告于神明也兑口咨象又为泽涕洟象自鼻出曰涕自口出曰洟艮鼻离目体大过死象故云然隂处萃终无位无徳无应求萃不得可惧甚矣诚能忧危之甚深惧以图存至于赍咨涕洟则危者可平得安位而免祸可无咎矣水润泽其地万物羣聚而生乃天地生物不测之道故六爻皆无咎
　　象曰赍咨涕洟未安上也
　　不安上者不以在上之位为安因顺而萃者皆在下也
　　【巽下坤上】
　　木生土中长而益髙升象巽进坤顺而无阻升义也
　　升【郑元作升】元亨用见大人【古或作利】勿恤【句】南征吉
　　升进而上也此进彼顺徳之升也木生地中势之升也故大亨见大人南征即升也勿恤与吉即元亨也通主仕进说用见者因六五之用而见之与六四用字同大象坎恤象入而顺故勿恤南征者来氏易遡野同録俱以由巽转坤为南行谓后天图二卦皆南也然有升义无吉义矣须知吉字即在南征字中隂阳之理无过进退卦爻之气又皆自下而上凡卦下内而上外内北而外南今内巽进而外坤顺故南征吉左传论复卦以为南行摧隂是其义也巽隂始坤隂盛隂位定于北其征也必南行就阳隂质本降既已南征故谓为升何况中互震兊震一阳出庚兊二阳见丁再转则为南干盛满之候阳气进盛故吉用者因阳而见阳有为也见大人即人事以释之南征则论理也易中据互卦而论爻者睽蹇互坎言时用泰五互雷泽言归妹萃三互巽言上巽也
　　彖曰柔以时升巽而顺刚中而应是以大亨用见大人勿恤有庆也南征吉志行也
　　柔以时升三句皆升而元亨之义巽卦主柔故为柔卦以时升谓巽之上也在下则未升之时故曰以时升指为综卦则是降而非升谓自解三升四亦非主柔之义或指六五则六五已上非以时之谓也巽而顺据二体言刚中而应据二五言皆所以大亨者也有庆即勿恤也志行者大象坎中爻震也谓九二之志大行皆升义也南征即上进也故释为志行筌曰萃刚中在上其势必萃升刚中在下其势必升故萃以五为大人升以二为大人用见者六五也上见下非虚心下士不能故曰用见揆曰勿恤者虑巽柔不果故掖而进之即三之无疑也庆即二之喜志行即五六大得志也
　　象曰地中生木升君子以顺徳积小以髙大【王肃作慎徳姚作得徐作以成髙大】
　　坤为顺为积为小巽为髙坤顺之徳即含宏光大品物咸亨也坤土生物积渐而升由小而大故君子法其顺徳
　　初六允升【説文作升】大吉
　　允信也土徳也初与上卦皆隂土故也与二阳同徳而进其升进之志合矣与坤隂同徳亦与顺受之志合故大吉
　　象曰允升大吉上合志也【説文允作】
　　虽与四无应而却与坤顺同徳大畜之三与上同阳故曰上合志此与四同隂故亦曰上合志
　　九二孚乃利用禴无咎
　　与萃二同辞皆刚中有应也以诚实感则应以虚中以虚中感则应以诚实故也变坎故言孚变见坎艮故言祭祀有应而升故无咎不言升者刚中而应不待言升也
　　象曰九二之孚有喜也
　　有喜者喜其得升也诚信之至君必信任之中爻兊恱喜象
　　九三升虚邑
　　坤为邑四邑为邱四邱为虚绿荷包饭赴虚人即此虚也邑则无所不纳故言虚隂爻两开亦虚象坤具含宏之徳顺受之能阳性上行由三而升如虚邑然故有此象
　　象曰升虚邑无所疑也
　　阳虽升性前有所阻则不能无疑爻变坎疑象然却在其后故曰无疑坤顺于上虚以受之故也
　　六四王用亨于岐山【一曰亨即享字】吉无咎
　　伏干为王变震帝亦王象王谓五物两为岐坤土两拆象随兊为西故曰西山此两拆故曰岐山亨通也与公用亨于天子王用亨于西山二亨字同即用见大人之用言王欲用九二乃用四通岐山以求之盖下三爻皆升进之贤上三爻皆用贤之人非此一用则初无由允二无由孚三无由升矣四居内外相接之间动与三接三艮爻而比三之二与三同徳俨若承五之四通于岐山故归功于王用人臣无専主之义也若但目为享祀与升卦何渉四爻皆言升而二五独言用五君二臣升之最切者也上顺以求之下巽而进之相应如此故吉而无咎四为顺体上奉五而下比三故为此象贤非王所尽知得虚公之臣用之以通于不一之山求贤之道自合如是
　　象曰王用亨于岐山顺事也
　　如云顺以求贤之事下比巽入之贤上借王之用我则顺以求贤之事也因此辞说在用边故孔子说出事字
　　六五贞吉升阶
　　五正虚公用贤之王刚中而应者也贞者位之正也吉者求贤得贤国之大庆也升阶指诸贤得所升也论应虽専指九二论大公之心则巽体皆升进之贤阶阶级巽为髙坤为积土震为升五位非臣所宜升故但曰升阶如言陛下也
　　象曰贞吉升阶大得志也
　　大得志即彖辞有庆志行也
　　上六防升利于不息之贞
　　防同防豫谓升而不知止也坤为迷迷极象不息之贞天理也言此不已之心但可施之于不息之正理则利他非所利也豫动体故教之以渝升顺体故教之以贞揆曰乾坤至萃升而终后此乾坤不复见经矣
　　象曰防升在上消不富也
　　富有之谓大业谓坤也坤隂有形可积故言富此爻穷极将反变而从干故添在上二字而以为消不富也有形者消而不富无形者原无可消不息之利自不待言













　　周易函书约注卷九
<经部,易类,周易函书约存__周易函书约注>
　　钦定四库全书
　　周易函书约注卷十　　礼部侍郎胡煦撰
　　周易下经
　　【坎下兊上】
　　困穷也泽水下漏枯竭无水困义也订曰杂传以通与遇对举则遇为相抵之象【煦】按通亦是着力字犹去滞去壅之说非如亨通之通无阻者也
　　困亨【句】贞大人吉无咎有言不信
　　困亨二字旧合觧谓身虽困而道亨夫身之困矣道乌能亨亨贞旧亦连觧谓处困能亨则得其正説作戒词皆于理觧未透夫元亨利贞固一字一义也观彖词困而不失其所亨则亨字一义矣又曰贞大人吉则贞字又一义矣夫唯不亨然后名困今曰困亨谓困而求亨也隂阳迭运循环不息若使天人气数镇常滞塞不通何由名易睽之言同言通艮之言行皆此义也此卦坎陷于内其困可知而兊说于外其中不至大伤则犹有可亨之理今困而求亨其唯守正又是大人乃为吉耳贞谓二五得中大人阳徳谓二五刚也故下曰以刚中也上言不失其所便指刚中之二五下言君子便指阳刚之大人可知亨非自然之亨乃言处困之道合如此耳无咎即刚中盖身既困矣宜为咎之所集今刚而中故无咎兊口言象坎水而塞其下流坎为耳痛有言不信之象见处坎之险不可尚兊之口也盖兊口在外处穷极之地非困时所宜故曰尚口乃穷也
　　彖曰困刚揜也【马作掩虞作弇】险以说困而不失其所亨【郎顗传引此无亨字】其唯君子乎【杨易改此句入文言难免割裂矣】贞大人吉以刚中也有言不信尚口乃穷也
　　此卦二主内刚中正而外柔穷亢故并主刚爻然坎刚为兊柔所揜得中之刚俱为柔揜故名困险内而说外险性说情故云险以说困则险之故不失其所则说之能此其所以亨也所字指刚中贞正也中也大人有阳徳者刚之谓也刚而中则能不失其所故亨困则宜乎有咎刚中而不失其所自无咎兊口言也不信坎之耳痛也兊口在上处穷极之地故曰尚口乃穷此明不主兊柔之义
　　象曰泽无水困君子以致命遂志
　　泽水下漏而上枯故困致命遂志皆不失其所之事命者志之原志者命之发致命者穷理尽性推至于极而达天也虽有杀身成仁之义然尽有不必杀身而仁可成者矣遂志者孔顔之乐为不厌诲不倦也身之困矣天下事皆无能为可为者身心性命中事耳致命者坎阳之陷于中遂志者兊说之见于外也
　　初六臀困于株木【陆徳明作朱木】入于幽谷三嵗不觌
　　臀坎象人之体行则趾在下坐则臀在下今在困初故象臀困本滞塞不通故不象行而象坐株根株上互巽也初在坎下故象木根柔则无才时地皆不可为故其困如此卦词本以柔揜刚至逐爻而论则皆有困义坎隐伏谷象初隂在下尤暗之甚者故象幽不觌本幽谷来言至三嵗目无所见象幽甚也互离揜于坎水离数三也首句言困下二句言暗
　　象曰入于幽谷幽不明也【郭京无下幽字】
　　言幽又言不明幽暗之甚无复通明振拔之期也
　　九二困于酒食朱绂方来【郑作朱軷】利用亨祀征凶无咎【本义亨作享】
　　易中言酒者皆坎言食者皆兊故震互坎言酒食未济与坎皆言酒需互兊兼言酒食困于酒食厌饫苦恼之意泽水下漏爻没坎中是为酒食所苦而受其困者凡人不遇愤惫难舒多纵恣于酒食东坡谪黄州称为酒食地狱即其象也既不克有为则征凶可知不可作艰于酒食如顔子箪瓢之说君子之志仅在温饱乎酒食之困在人心腹阳陷隂中之象亦不可作得所欲之多盖醉饱失宜乃困后之病此为贞大人吉刚中之爻下言朱绂方来将可有为自不应作如此觧互离朱象巽防绂象坎北离南离在二前泽水方漏故曰方来盖向明垂裳之爻也朱绂者组绶用朱也本义作蔽膝谓取行来之义方来者其徳升闻上所举用也坎隐伏有人鬼象故言享祀利用享祀诚而有应即坎之有孚心亨也征凶见所处之时位不宜妄动然刚而得中故于义为无咎首句言现在之位方来言向后之时用享祀勉以输诚征凶勉以守静与五同徳曰有庆曰受福正所云贞大人吉以刚中也朱绂君绂也指五言赤绂臣绂也指二言
　　象曰困于酒食中有庆也
　　爻之时位止困于酒食一句方来句未然之事享祀征凶皆因现在之时而言故止释首句中即刚中有庆即朱绂方来
　　六三困于石据于蒺藜入于其宫不见其妻凶
　　兊刚卤伏艮石在前坚而不纳困石象坎为丛棘蒺藜有刺同体在后不可依倚据蒺藜象坎为宫巽为入离目变干入宫不见象中男少女夫妻之义乃坎中兊中是阳非隂入宫不见妻象虞以应上为妻三柔不中不正与应同隂欲推四以上进而坚不可动则前困者无情欲倚二以为安而锐不可依则后据者有刺上柔不能相应如入宫不见其妻者然也是则室家且不能保将防亡矣其凶可知三变大过棺椁具焉故大传言死亡
　　象曰据于蒺藜乗刚也入于其宫不见其妻不祥也二刚在下故曰乘不祥者死期将至也
　　九四来徐徐【子夏作荼荼翟子元同王肃作余余】困于金车【古作舆】吝有终徐徐言来之缓也四刚初柔四本足以拯初而其来甚缓以四困于金车也兊金变坎车金车象坎险故困徃而取应复歴坎险亦困也凡困皆本爻谓初困于下非也观小象曰志在下则徐徐之来指四可知徐徐巽进退不果象四刚不能援贤抜滞徒为人困岂不为吝然邪不胜正得相与之阳合力以济徐不终徐困不终困与正应合而有终矣言终变艮也
　　象曰来徐徐志在下也虽不当位有与也
　　谓之徐徐初困而望拯之廹也四既来矣故以为其志在下不当位对刚中之五言也志既在初故虽处不当位不能速济然得刚中之大人同徳相比两刚合力冒难渉之险用以拯初则邪不胜正故能拯困而有终也
　　九五劓刖【荀王陆作臲郑元云当作倪防説文刖作刽晁氏作棿杌即□考异曰应作臲鼿】困于赤绂【郑本朱深为赤】乃徐有说利用祭祀【一作享祀说音恱】兊伏艮鼻象截鼻曰劓去足曰刖兊为毁折伏艮为阍寺刑人互离戈兵变震动上下体俱刑伤劓刖象赤绂臣绂也互离巽与二同二为五之逺臣困而待拯而三揜之四为五之近臣不当位而待拯而三比之是五所应比皆为三困而五亦因以困矣故曰困于赤绂劓刖困象然五实刚中贞吉故又有徐有说利用祭祀之象兊为说见久必有说不终困也五四皆阳而皆曰徐觧难贵速兊为说体必至迂缓也利用祭祀又徐有说之由盖谓诚信孚于近臣乆必借其力以获福五为君爻劓刖则上下交责之象困赤绂则劓刖之故求贤难也徐有说乆而获助也利用祭祀徐说之由诚求之象也即彖所谓亨故小象曰受福
　　象曰劓刖志未得也乃徐有说以中直也利用祭祀受福也
　　上下受伤故志未得坎爻应坎故言志中直即刚中贞吉也
　　上六困于葛藟【古作蔂】于臲卼【说文作防】曰动悔【句晁氏云曰字疑衍或错简也】有悔征吉【句】○【臲音臬卼五骨切】
　　艮为山为径路为果蓏蔓生曰蓏应坎陷为丛棘为蒺藜皆葛藟象第蒺藜伏于地下故坎在下者象之葛藟縁木而上故在上应坎者象之且巽柔木应巽而髙出其上故象葛藟葛藟纒束之物是静时不得动之象臲卼危动不安也是动时不得少定之象曰者兊口也心语也曰动悔是静时之悬揣觉动则必有悔也有悔者是动后之悔悔从前之不动也观下接征吉二字小象曰吉行可知贵动矣此为困极将变之爻故为此两象
　　象曰困于葛藟未当也动悔有悔吉行也
　　柔处困极才弱时穷不若五之刚中故曰未当指位言也眀知动则必悔乃宁有其悔不甘穆处斯能获行之吉因其以柔应柔居位不当故防之
　　【巽下坎上】
　　坎上巽下巽木也入也木入于下而水出于上故为井伯益始作井一曰黄帝剏百物始作井立邑相泉市郷井皆取象焉田取四分之象井取八一之象四井为邑【煦】按兊巽皆具半坎之形兊阳动于下故漏巽阳动于上故上升卦亦此义升上无阳则以二阳之升为义此上有坎则以上水为义可以观阳徳矣
　　井改邑不改井无防无得徃来井井汔至亦未繘井羸其瓶【郑元作蔂蜀作累】凶○【汔许讫切繘音橘羸律悲切】
　　来矣鲜曰井综困改邑不改井者巽为市邑在困为兊在井为巽则改为邑矣若井则无防无得上下皆井而不改也在井坎徃于上在困坎来于下刚居于中徃来不改故曰徃来井井来氏言综唯此卦最当然止是一覆之义固不必巧立综名易遡曰改邑不改井乃以刚中也刚指五由全震四变得升五变得井升之坤爻原称虚邑升变井而坤邑改故曰改邑此后大过随再变而井之中爻不变中阳为井泉故曰不改一说井体有常而不迁邑可改而之他而井不可改可迁改则有防得无迁改则无防得而徃者来者皆井其井井之用也【煦】按无防无得即随汲随盈不少欠缺不见増长之义因良为防朋震为得朋今中爻有兊而无艮故无防下卦有巽而无震故无得卦见坎月而震艮俱伏故云然耳希夷有索之义最妙唯坤始有得朋防朋两象试观坤上干下则互见得朋之震故为泰干上坤下则互见防朋之艮故为否自坤以下凡言利言得者皆震言不利言防失者皆艮悉由坤象出也若坎则上徃下来皆坎故无防得此上发明利养刚中之义已完徃来以下俱本无防得来见利养之功羸瓶之凶皆人之用于井非井德之本然亦愈见井之无防得也徃来井井徃来者人也利养之功唯人得之而井则何得故孔子释为利养井又随取随盈繘井羸瓶人不得其利养耳而井则何防故孔子释为不穷繘井索巽为防繘象离中虚瓶象羸弱也力弱不胜其瓶坠落于井也虞翻曰汔几也巽繘离瓶互兊毁折故羸其瓶一曰羸败也巽木见兊毁也
　　彖曰巽乎水而上水井【下当接改邑不改井二句】井养而不穷也改邑不改井乃以刚中也【虞本补无防无得三句】汔至亦未繘井未有功也羸其瓶是以凶也【古文作巽乎水而上水井改邑不改井乃以刚中也无丧无得徃来井井井养而不穷也郭京徐氏王昭素改邑不改井下有无防无得徃来井井八字】
　　此当依古为正孔子小象每有省文至于彖传从未轻删文王卦辞也巽水谓隂下为巽上水谓阳上为坎木入水出井象因巽有木入二义所以有辘轳桔橰之说然观羸瓶三字则古者取水不尽用木盖取木义少入义多也以刚中在困既兼五而言刚中在井亦宜兼二以言刚中谓刚则不懦为能坚久中则不过为得可久之道故能卓然自立终不改易此正发利养不穷之源头无防无得徃来井井井养而不穷也三句应补入刚中之上盖必徃来井井方始见得利养不穷而利养不穷又即寓有无防无得之义夫利养之功归于人则井无得其出不穷未有欠缺则井无防所由曰徃来井井井养而不穷也汔至而未有功见功之有无归于人则井之利养而无得可知羸瓶而致凶见所防亦归于人则井之无防可知羸瓶之凶即本未有功而言孔子三句虽分释仍一义也集曰先天巽即后天坤方后天坎即先天坤方环为四时劳齐役三合也穿土中而得水上木皆天一阳之用也【煦】按先后天说最合易理因坎巽在先后天俱与坤易故穿地可以得井因坤有得防之分故坎巽相合之卦遂言得防因后天一圗灭坤而为坎故曰改邑不改井三合之说亦极自然看卦爻者不可拘执一义
　　象曰木上有水井君子以劳民劝相
　　木上有水浸润上行木得所养矣木之枝叶花实皆縁水气上行而生每朝花叶皆见垂珠水气随阳上升可知劳民劝相全是养民之事劳民以君养民又劝之使自相周恤彼此互养也坎为劳卦巽以申命有劝义焉元公曰风行水上为涣风行水下为井则井泉之逆上亦地风所吹乎五徳用事水木相通故当闭藏时则木气入于水下而井为温及发生时木气出于井上而水为溢木气出入唯井可见
　　初六井泥不食旧井无禽
　　坤居井下隂浊近水之土故象泥兊口故言食今覆巽而在兊口之下兊口同隂不应不食象坎象小过故言禽师五有禽坎变坎也比五失禽坎变坤也上坎下巽巽深入禽髙飞逺翥安能深入故恒井二卦皆无禽食用也井以得水易汲为善以上出为功故初则不食二则漏三则求王明四则修井唯五六则易于汲取故五六独善初居下则水不上出而无功故为不食不食则无井旁汲水之余沥禽亦莫之顾矣崔憬曰禽古擒字获也无禽言无获也辅嗣以最下无应为无禽又曰井虚而泉实则未知坎以中阳为泉阳虚乃克流通善运也
　　象曰井泥不食下也旧井无禽时舍也
　　居下则无上出之功为时所弃所以禽莫之顾
　　九二井谷射鲋【荀作取鲋】瓮敝漏【郑作罋敝】
　　此爻象泉下隂两开谷象变艮二在艮下亦谷象坎弓在上射象巽为鱼鲋象鲋小鱼鱼隂物初隂在下故象鱼井道上出今上无应而下比初则是谷水下注唯及于鱼故曰井谷射鲋言止能下及小物耳瓮敝漏取水下注不汲之义言无与于人也互离瓮象兊毁敝象下隂有坼漏象上水下入亦漏象上句谓仅能浸润于小物下句谓功不上行
　　象曰井谷射鲋无与也【释文作无与之也徐作则莫之与也】
　　二虽刚中象泉然上无应与为之汲引所以仅能下及
　　九三井渫不食【史记渫作泄今石经作□】为我心恻可用汲王明并受其福
　　卦中三阳为泉三隂为井渫者治井而清洁亦有泉者也爻变震灭兊口不食象我三自谓也变坎加忧恻象互离明象王指五三五互离王明象以阳居阳本可济物奈未离乎下虽与上为应上柔不能汲引无以成利物之功故有井渫不食见者为我心恻之象然三阳清洁固可用汲之泉幸与用汲之五互为离明果得明于知人之王举而用之则上有功于王下有功于民而施者受者并受其福矣淘而清之曰渫巽白洁象
　　象曰井渫不食行恻也求王明受福也
　　行恻行道之人亦恻也由兊变震故因不食而言行五非正应因互离而及故言求求者非应而别于应也
　　六四井甃无咎【甃侧救切】
　　甃砌井也坤隂为土互离离火烧土为瓦故曰井甃初为泥三之渫渫其泥也二射鲋四之甃甃其谷也既渫且修井日新矣寒泉之来井养其有穷乎井道以阳为泉隂虽得正终无及物之功故言井甃井甃则可以蓄泉而待汲何咎之有
　　象曰井甃无咎修井也
　　修井蓄泉以待用故无咎三渫四甃皆人事故言于人位
　　九五井冽寒泉食
　　冽甘美也变坤为甘以阳居阳下应巽白为洁寒泉泉之美者食对下不食言即井养不穷也盖泉以寒冽为美井以得食为功五在兊口上食象干为寒
　　象曰寒泉之食中正也
　　阳刚而得中正下应巽木功足以及人故曰食
　　上六井收【荀作井甃俞琰作汲】勿幕【干寳作罔幕】有孚元吉○【幕音莫】虞翻曰偶画在上有辘轳双柱对立之象旋坎轮以收巽防故为井收来矣鲜曰收成也物成于秋故曰秋收井收者井已成矣即小象大成之成幕覆井具坎隂在上偶画开而不掩勿幕象孚信也习坎有孚彖曰水流而不盈行险而不失其信皆自不穷处见其信也取之不穷给之亦不穷若要结而出于至诚者然元吉即从勿幕有孚见其泽及人井养不穷之功也集曰井鼎四以下不言吉五上吉易贵用也他卦上为穷极井鼎大成故元吉在上
　　象曰元吉在上大成也
　　大成井养之功大成也盖寒泉虽可食使掩其口则人不得食或不孚信有时而竭则泽不及人何能大成元吉以泽所及言大成以功所就言始末揭上下字见井之用在上以上出为功者也
　　【离下兊上】
　　革变也泽上火下火燃则水涸水决则火灭又中少二女同居少上中下志不相得故其卦为革
　　革已日乃孚元享利贞悔亡
　　此卦两隂为主上隂穷亢故専主离隂全言火土之用已日乃孚言至成土之日始孚契也据事而论则是到安静无为时乃始有成矣鲜曰己音纪十干之名信也五性仁义礼智信唯信属土不言戊而言己离兊皆隂卦故言隂土日离也泽火相聚彼此相尅必至成土乃始孚合亦如人之相忌相尅者其始岂能遽合必至彼此相信然后合志同心变易其相忌相尅之旧其中全是太和故克如干而有其四徳不至有悔也乾卦美利天下乃成始之妙革卦尽易故常是成终之事亦将有其始矣故能含有四徳与干之蕴蓄相同易卦止据象言理在人之旁通四达耳此卦止论金火之义五行唯火最烈故于四行皆能相入其于水木皆能化之使无故无革旧可言唯至于金止能合散而为聚毁方而为圆镕刚而为柔是金之体质虽在而从前之形貌已更故云革所以然者以金火皆懐土信也万物生于土死于土此河图之五十所由归中而艮卦之所由成终而成始也死于土则革矣生于土所以有元亨利贞悔亡之美洛书金火易位以其中有坤土也月令于金火之间置中央土十干于丙丁庚辛之间置戊己土以金火之性唯土始合离火烧兊金断烈续之以土是其义也乃孚与坎孚相对坎之中阳得于干其最灵最妙唯此一阳故称有孚而又曰心亨此阳自干九用来后此无穷之用皆由此始故曰革时大离之中隂得于坤土坤静而无为以成终为徳故革不言用而止言有孚是作事之既成也既成则归于镇静而更新之机已含于中因其尚非鼎新时故不言用此坎与革所由同言时也悔亡即从乃字见出因革故之难费过许多攻苦宜若有悔今既孚而成终故悔可亡是悔者未到已日之事悔亡即乃孚之日故曰革之时大也
　　彖曰革水火相息【说文作熄】二女同居其志不相得曰革已日乃孚革而信之文明以説大亨以正革而当其悔乃亡天地革而四时成汤武革命顺乎天而应乎人【白虎通作民】革之时大矣哉
　　火燃则水干水决则火灭相灭则非故而革义存矣然息亦有生息之义为其中有土故有已日乃孚之说离兊之隂皆土也兊得土以御火则火不灭金而兊得所生火得土以御水则泽不灭火而火遂所生相生则非故而革义又存矣此即物理以为革象革卦伏蒙蒙生之始革旧之终也蒙艮为居坎为志二女虽同居而离火志上兊水志下故不相得此即人事以为革象已有音以者谓已革之日人乃孚信亦与成土之后乃始孚合同是一义第作已成后说则据理遗象而未有实据作成土说则据象言理而确有可证孚字不落空耳信字虽释孚字而已字亦在其中文明离也说兊也大亨以正即元亨利贞文明则能审乎革之理和说则能顺乎革之情此据二体释元亨利贞也革而不当虽革必悔今大亨以正则革而当矣故悔可亡天地以下又推广言之以见革之时大也互干伏坤地四时之季皆以土终故曰天地革而四时成此言造化也汤武句言人事也卦互干巽干天巽顺故曰顺乎天爻别隂阳始为相应初四俱阳非应矣五上天位而二三应之故曰顺天三人位二内卦之人位而五上应之故曰应人顺与应皆从方革时说孚信之义造化与人事皆待孚而革故曰革之时大睽革二卦皆属离兊睽违则辞着相同相通之义革坚固附着则辞着相息不相得之义周易之所由为变易也
　　象曰泽中有火革君子以治厯明时
　　泽中有火谓火在泽中譬如以火镕金逮于火入金中而金形已非其故又如以火热水火气入水而水性已非其故所以为革又泽本注水今其中有火则非注水之旧所以为革治厯明时重明时边治厯正所以明时也离为日伏坎为月蒙艮为星故言厯言时治者革中之经纶四时变易乃革之大者时即赞大之时故革之一卦全说时上道理
　　初九巩用黄牛之革
　　坤为牛黄中也离得坤黄中之爻故曰黄牛指二言卦以离火革兊金下三爻主革者故初二三皆言革上三爻受革故四言改五六言变离之主爻而干阳上下附之所以有火用薪传之说离薪则火无自立之理因其附于六二故遂以为巩于六二巩固也非两阳附于六二安得成离位卑无应则无能为矣故小象明不可有为之说变艮止故不言革
　　象曰巩用黄牛不可以有为也
　　不曰无为但曰不可为阳刚之爻无位无应又艮止也
　　六二已日乃革之征吉无咎
　　离为日隂土已象二为卦主故辞与卦同此爻变夬性健情恱故易革已日即孚字论时则必孚而后成革论卦主则必先孚乃能有所革隂土在中其孚可知正与不可有为相反故下遂言征吉无咎谓孚而有应也已日句仍是即物理以明之教之以不可骤征吉无咎方言人事为隂爻居中惧其中教之以不可怠
　　象曰已日革之行有嘉也
　　行即征嘉即吉也变干故言嘉
　　九三征凶贞厉革言三就有孚
　　比近泽水动则相息故征凶贞即不征然犹以为厉者干三惕若之爻也革言革之议论也应兊口言象就成也商度其革之利害可否至再至三而议论始定也因上文征凶贞厉故慎重之三就离居三也因在二卦徃来之交上与隂应互巽进退不果故也有孚即就也不孚不可为就仲翔曰将革而谋为言革而行则为命三议革而后孚四既孚而后革
　　象曰革言三就又何之矣
　　何之云者谓有孚而就也然止是逆料之辞本革言说
　　九四悔亡有孚改命吉
　　改命者到此已革也离交于兊改夏之命令于秋故不言革而言改革去故时改新命时也四当徃来变易之际此正革而当者故悔亡盖此是改时非革时所以止言悔亡而不言革有孚变离而见坎象也论人事则上孚五下孚民也然止是离兊相契耳互巽变坎故言改命
　　象曰改命之吉信志也
　　变坎故言志谓九四之志见信于人也
　　九五大人虎变【变或作辨云别也非也】未占有孚
　　阳刚中正而居尊位互干爻故称大人兊伏艮为虎兊位西方亦为白虎五变互兊又为虎故曰大人虎变变者仲夏希革仲秋毛毨非旧观之谓也在大人则自新新民移风易俗改朔易服顺天应人也干革之五皆称大人揖让者见其徳故称龙征诛者见其威故称虎三四之孚水火相交之际必因孚而成革五之有孚在未革之先四海徯后之心未占而已有孚也盖下三爻皆方革之事上三爻说改命之事故云然遡曰革伏蒙蒙初筮革未占人情贤梦卜之意
　　象曰大人虎变其文炳也
　　易俗移风改朔易服焕乎有文顿改旧观也应离故文明
　　上六君子豹变小人革面征凶居贞吉
　　革命之时鼓刀之叟佐命兴周屠狗贩缯皆开国承家列土封爵此豹变也盖九五既虎变而为天子上六即豹变而为公侯豹亦虎类特虎大豹小此阳大隂小之故隂爻亦象小人小人指百姓兊为口干为首口在首上故象面革面言旧日之面从乎君者亦革也盖以力服人者面从者也以德服人者中心恱而诚服也征凶者圣作物覩别有所徃则为梗化之顽民而凶矣必能守改革之命斯正而吉乘阳失正故征凶得位有应故居贞吉一说君子亦指在下者一说征凶指革命者谓革命之事原非得已不可过为纷更即既安之勿扰之也盖爻之吉凶皆论夲爻不可推开与夲爻无干后说稍胜
　　象曰君子豹变其文蔚也小人革面顺以从君也炳则昭若日星蔚则止言其盛冠裳文物气象一新是也应离故文炳应巽故文蔚君谓五以隂变干故曰顺以从君兊恱则顺应巽亦顺即中心恱而诚服也
　　【巽下离上】
　　鼎者烹饪之器其卦初偶下峙为足二三四阳为腹五偶中虗为耳上阳横亘为中互干兊以干金承兊泽有似鼎实足以承腹以实耳以行以举鼎象又巽木入离火而致烹饪鼎之用也
　　鼎元吉亨
　　本义曰吉衍文谓彖传中是以元亨不言吉也然革言元亨利贞彖止曰大亨以正萃言亨利贞彖止曰利见大人亨聚以正也皆无利字盖元亨四者卦徳也则不可畧吉利字占也则不妨于畧吉非衍也占也有变化万物之能故称元有利养万物之徳故称吉逹诸天下而必不可无故言亨
　　彖曰鼎象也以木巽火亨饪也【亨普庚切饪入甚切説文作孰饪马作亨饪】圣人亨以享上帝而大亨以养圣贤【郭京易举正无而大亨三字】巽而耳目聪明柔进而上行得中而应乎刚是以元亨【杨谓中脱吉字或有然也谓圣人亨下是文言则非】
　　下木上火互见兊干干金兊泽金而含水爨以木火烹饪象巽入烹煮也饪熟食象者鼎之体烹饪鼎之用烹饪之用无过祭祀賔客祭祀之大者无过上帝賔客之重者无过圣贤享上帝贵诚用犊而已故止曰享享圣贤贵丰饔飱牢醴皆须极盛故曰大亨离为目伏坎为耳故兼言耳目坎爻曰聪不明也明亦兼言目也柔进者离为柔卦为主中柔也巽顺者木火相依聪明者火得水之生气也上行得中而应刚言主爻也卦主二柔而巽柔不主者初微也内巽外明有其徳上行得中有其位应乎刚有其辅是以元亨
　　象曰木上有火鼎君子以正位凝命
　　火生于木却在木上而不能离木在木上则位正于上此上行得中有应之义故曰正位火不能离木而别为火有似凝成坚定于木此火以木为命之义故曰凝命曰上便具正位之义曰上有便具凝命之义若论人事正凝二字仍有工夫矣鲜曰正对偏倚言凝对散漫言命天命凝命者天命凝承坚固国家安于磐石所谓协于上下以承天休也鼎譬之位命譬之实鼎之器正然后可凝其所受之实君之位正然后可凝其所受之命鼎综革故革亦言命【煦】按言命者皆巽革互巽故也野同録曰井鼎皆以生气为命井木上有水津液自木出鼎木上有火英华自木生也
　　初六鼎颠趾利出否【或以否作杏音透非也】得妾以其子无咎在下伏震足趾象长女位卑居下妾象震长子子象凡言伏象者皆本象所无以其子非已有子豫透之词也鼎为寳器主器莫若长子故言子颠趾倒其趾也凡洗鼎出垢必倒其趾以足加于上因足动故象颠否者鼎中之污秽当卦之初鼎尚未实其旧有否恶之积颠而出之斯为利矣得妾颠趾出否犹言颠趾为出否也得妾为子也妾卑于妻得妾而以其子是因败以为功因秽以致防因贱以致贵之义是则否之出也虽若鄙防然利在其后有何咎集曰初弱巽跛颠趾象初应鼎口出否象互大过颠象颐之颠与大过反对也白沙曰爻见二隂五贵初贱妾象
　　象曰鼎颠趾未悖也利出否以从贵也
　　未悖未悖于理也言颠趾于鼎上虽若上下倒置然初未有实而洗之岂为悖理贵对贱言否则贱矣以从贵者言欲以贵重之物相从而实诸鼎不得不出其否贱以洁从贵即利字之义
　　九二鼎有实我仇有疾不我能即吉
　　鼎既洗矣乃实物于中实五之隂也鼎口之上五隂应之如实物于鼎故曰有实从前俱曰阳实隂虗至当位实也则说不去矣来矣鲜本旧注俱以初之隂柔为疾初与二比则非不我能即之义二五隂阳相得亦不可以仇讐言之仇匹也全由火能焚木起义盖离火为用原属外阳应五则在中之隂质是火之所以为命者鼎实初具火用方兴生火之物方自顾不暇故曰匹我者有疾也是应则为匹尅则为仇耳火之炊物必无一蹴遽熟之理驯而致之乃可有成故以不我能即为吉又因此爻与离火相去尚隔九三故也
　　象曰鼎有实慎所之也我仇有疾终无尤也
　　慎所之徃应五也颠趾者动也此爻居中安静故但欲其我即则二之愼徃可知见曰仇五也中互兊金金为木仇
　　九三鼎耳革其行塞雉膏不食方雨亏悔终吉
　　三变离坎坎为耳革变也中互兊离正当相交之爻故言革坎为耳痛耳革象三未变伏震行变坎陷则不能行行塞象离文明为雉坎为膏中互兊三变不成兊口不食象变则内外皆坎方雨象鼎以耳行三以木极上应火极又当变革之位则鼎中腾沸并耳亦炽热变革不可举移故其行塞雨水也亏损也悔者鼎不可举则雉膏之美不得食不免于悔方雨亏悔者言耳革不食唯救以水耳方雨则亏损其腾沸炽热之势而不至悔也化重坎故也终吉者鼎可移美可食也筌曰下体有足无耳故耳革上体有耳无足故足折
　　象曰鼎耳革失其义也
　　木火烹饪适中方为得宜太过故失宜爻无应不必言应
　　九四鼎折足覆公餗【马作粥】其形渥【郑虞作刑剭元载传引之】凶四变互震足遇兊毁故折足鼎实近耳满矣今震动覆象餗美糁鼎实也鼎以享帝养贤非自私也故曰公餗又四亦公侯之位渥霑濡也言鼎覆而霑濡美糁故为形渥晁氏引周礼剭诛之説作形剭谓重刑不必也居大臣之位其任重矣不中正而下应隂柔则委任非人不胜其任卒至覆败也
　　象曰覆公餗信如何也
　　信信任也大臣见用于君率以康事宁人自期许今乃用人不当至败乃公事则向日之期许为何如也见失信于君必至形渥也此以信为大臣之自相期许以四应初隂为用人不当此解为正一曰所用之人将餗覆之则所信任者为如何也一曰向决必覆之理而人不信今如何也二说姑存之
　　六五鼎黄耳金利贞
　　五隂两坼又伏坎故为耳黄中坤色五坤隂得中黄耳象贯耳之物未变为坤故曰黄既变为干故曰金耳受以举鼎贯耳以行鼎原不相离故并言之动而得正故曰利贞五有中德故其色黄比刚应刚变刚故其质金是执中居尊已足凝命而又能任贤有鼎黄耳贯以金之象此所由利而贞也利言其及物贞言中徳也然享帝养贤皆在此爻
　　象曰鼎黄耳中以为实也
　　二曰有实外之也见非其有而有之言应也此曰中以为实中五之位隂实之质此亦以实字説在隂爻
　　上九鼎玉大吉无不利
　　在鼎上上居鼎极故象荀以变震为玉不知金玉皆干也特自隂而变则象金质之重浊本为阳爻则象玉光之外焕参同契谓隂金阳玉亦本于此玉本不可为与金车同义言象而已鼎之为器承鼎在足实鼎在腹行鼎在耳举鼎在鼎至于用则厥功成矣功成可以养人故大吉无不利子瞻曰在炎不灼者玉也
　　象曰玉在上刚柔节也
　　刚柔节谓与五隂相接此刚五柔即贯耳举鼎之说若论全象即水火均调变生为熟也五之金借上力也此之刚柔节即下比五隂水火既济不烦再用火言功之成也耳革者比刚乘刚故革此比隂故节
　　【震下震上】
　　震动也坤本静体一阳始生于下则不静而动矣因动故象雷雷者阳气之动也因其始生故象长子
　　震【归蔵作厘】亨震来虩虩【音荀作愬愬】笑言哑哑【音厄以恶亚厄噩古同转也全书从古文无此二句】震惊百里不丧匕鬯
　　干动坤静一阳来于坤中此正乾元方动之机故元后曰亨亨与塞反塞者静体亨者动机果能变动自当易塞而亨故震自有亨理亨不言于他卦而言于震震初得干亨也惊动貌本壁虎其捕蝇恒惊顾而不安故象之哑哑笑声也初动之形哑哑初动之声凡静皆寂物静则声随之而寂笑言者伏互兊口有喜恱言语之象震也哑哑亨也此常也震惊百里不防匕鬯变也然止实上二句以见震之亨耳坤为邑阳自外来为主于坤君主百里之象出帝之长子故为君有谓一阳二隂之防数为百里不知艮坎皆一阳二隂也西南得朋故不防互艮手执之亦不防互艮为宫阙坎为隐伏为丛棘故象匕匕以棘为之长三尺未祭则烹牢于镬将祭则以匕出之升于俎上坎为水故象鬯鬯以秬黍酒和鬱鬯以灌地降神也匕鬯亨具也不防从震而又震见出到得不防匕鬯方见得震之亨
　　彖曰震亨震来恐致福也笑言哑哑后有则也【全书亦畧此四句煦按此初象之错简也】震惊百里惊逺而惧迩也【举正有不防匕鬯程传宗之范谔昌坠简亦同】出【古文先此字】可以守宗庙社稷以为祭主也当如举正补不防匕鬯四字震本惊动乃曰亨者凡人寂无所感则此心潜匿莫由自达故蒙昧之人忽然触之而动则达者机也故为震亨亨字即震字天下事唯心无所惧故不免多惧今既震惧便是转移之机那得不亨恐者惧也生全出于忧患自足以致福也凡福庆之来多见震惧之形盖大反其故常必先见异耳笑言动象也后者震得初阳正克见天心时由此而进则后矣谓震惊恐惧后也论象则九四当之坎为法则即干之天则为克见天心也在人事则中节之和率性之真由太和各正而来故云天则论理则震之初阳当之惊者卒然遇之而动于外惧者惕然畏之而变其中逺外卦迩内卦惧者已之独知惊者连类而及皆动象出者长子继世而出也坤本无阳而最初见此若打初出现者然艮宫阙坎隐伏故言宗庙社稷言事几来于仓卒如雷之震逺迩惊惧人易失其常度乃能处之从容诚敬自守不防匕鬯则是不惧由于能惧岂不可以负荷天下重器而为祭主乎此震之所由亨也周易本言性之书泛解何当
　　象曰洊雷震君子以恐惧修省
　　洊再也凡人之心偶然一动终复何益唯动而又动故恐惧修省卦主两阳而初为内主惧者在中之事故但言恐惧而不及震惊细玩象词则震之一卦岂不全是身心性命中事
　　初九震来后笑言哑哑【古作笑语】吉
　　卦有两阳而初为最先是在中之爻故与卦同词明卦主也加一后字则四阳亦止是亨中事矣论象则内惧而外惊论爻则初四皆阳乃震之所以为震者二三五上隂也乃为阳所震者初乃成卦之主又处震初故其占如此
　　象曰震来恐致福也笑言哑哑后有则也
　　觧见卦辞若非前后相形必无则之可言
　　六二震来厉【句】亿【句】丧贝【古亿作噫】跻于九陵【古哜作隮】勿逐七日得
　　当震动时比初九之刚故震来猛厉也亿虞翻作惜词程子曰度也谓度不能当也矣鲜曰大也引六五小象大无丧为证【煦】按当从古作噫叹词也惊词也此震惊之声正彖辞笑言之义盖卦主二阳阳动爻也惧爻也其余惊爻也二比初之动五比四之动是动之最先觉者故皆有此惊叹之声若上隔五则以为隣矣贝介虫变离蚌刚物也初阳象震足跻象艮山陵象阳九象离日象二隂本与初阳相得今动而相失故叹其丧贝盖二隂中而初阳外自隂目阳故曰贝中互艮二坤土在艮山之下故象陵居阳九之上故象跻跻于九陵九者老阳之动正防贝之象七日者卦止六位相循不息所以为易终而始始而终上而下下而上中而外外而中皆不息也穷上返下至于初阳其数七故复称七日七日得不言于初而言于二初为七日来复得朋之爻故不得重言得也此爻乘初隂而不阳阳动于下故先言防爻居初上一变又复为阳故云七日得言同初耳七日正跻九陵之故震行故言逐艮止故勿逐爻变不成艮亦勿逐人心方动必先有所防然后有所得如防妄则得诚防戾则得和是也譬彼愚人才动于一隙之明则从前之蒙昧者防而明者得矣爻见艮震故言防得防陵之义得跻之义也
　　象曰震来厉乘刚也
　　唯其乘刚所以猛厉其防其得皆在厉字中
　　六三震苏苏震行无眚
　　苏者动而明也即礼记蛰虫昭苏之苏盖由静方动由昧方觉之象变离故明正是不自觉而惊惧之意又上下震相接之爻故连用两苏字初阳动于积隂之下三为人爻位在地上故与蛰虫相似互坎多眚三变不成坎故无眚行是震之本象觉之又觉如此而行何至有眚此爻止说明而后行之义震者明徳之初几艮者反身而诚之妙用震动之初何明可见故初止言恐惧而不及明三到动极乃始以苏苏言防明明而后行故其下方説出行字
　　象曰震苏苏位不当也
　　不中不正故不当此只觧苏苏二字苏苏故行无眚
　　九四震遂泥【荀作队泥】
　　遂者顺而不返之意泥者溺于险陷而不能奋发也坤土得坎水泥象初四皆震主初阳得正故动而获吉四处柔而刚不足不中正而徳不足陷于二隂是无能为之才而又溺于晏安之私者遂泥则难为动矣宜曰再动其气亏
　　象曰震遂泥未光也
　　坎阳既陷无复光明正大之事与屯萃未光同
　　六五震徃来厉【句】亿【句】无防有事
　　内为来外为徃初震于中来之厉也四震于下徃之厉也徃来皆厉故惊叹也无防即得也二五皆因初四而动然二五在中故皆无防二之得防此之无防皆从不防匕鬯来盖动则必有得防二之防得乗刚而居柔是不能有行者故言勿逐此乗阳居刚是必能有行者故无防有事也且内体而外用故有事凡事行于外则不无得防若于几之将动全未有防之时即有事以收摄之此即不逺之复何至防失周易全言性中之事故小象曰其事在中
　　象曰震徃来厉危行也其事在中大无防也
　　危行者一徃一来皆危也中虽指外卦之中却是说未发之中顔子之复即无防因其故然非可言得故止言无防
　　上六震索索视矍矍征凶震不于其躬于其隣无咎婚媾有言
　　索求取也震而又震不安甚矣然处穷极将反之地故索而又索以求宁也矍瞻视徬徨也震动之极却非身之自动故视之审以求宁视变离明也然皆因隣而及徃以求人则必致凶故求宁虽切而必视之审也索索矍矍与苏苏同皆谓重震然实非自身之咎乃隣之贻自身之事则恐惧修省可矣因隣而及故于自身无咎知其因隣而备之迟将婚媾有言矣婚媾者与隣相契之象离震相隣火不离木亦相隣之义有言者木上生火木固有声火甚亦有声也是爻变之象明夷之言中孚之泣歌离之歌嗟皆离震也凡言隣者皆先天图中相比之卦或见于本卦或见于变卦如小畜五泰四谦五既济五皆是也言遇亦同此义凡言婚媾皆先天图相对之卦相对则有相配之义故或见于本卦或见于变卦多言婚媾虽多见于震坎相遇然屯之二四两变则先天之艮兊后天之震兊皆具也贲互震坎四变则先天艮兊后天震兊皆具也睽上变震互坎中爻坎离先后天皆相对此爻互坎变离故言婚媾
　　象曰震索索中未得也虽凶无咎畏隣戒也
　　中中心也未得方寸乱而不得宁也初四得阳二五得中此处穷极故未得畏隣戒者畏祸已及隣而先自戒脩故无咎
　　【艮下艮上】
　　艮止也阳自下升极上而止合溪从反见为目止庵从目下几精蕴曰目乃漏泄之总人心縁感出入非目则感不成注云敛目无所见即反见之义【煦】按圣人立卦皆据阳而论如震起艮止是也其中实中虚下断下缺莫不据干而言贵阳也震者克已复礼之心法所谓几者动之防也艮者反身而诚之妙谛所谓行其庭不见其人也
　　艮其背不获其身行其庭不见其人无咎
　　来矣鲜靣背上下之说据震而言综卦此似是之理却非实义观彖词艮其止另释下三句用是以字贯之则不应如此分释爻词四句止是一义坤土静故止于其所一阳髙出于地上山象隂静而阳动动而至于其极止象万物负阳而抱隂人身亦如之故遂以阳为背艮阳后成之爻也脊骨屹然直立如山之有石故艮之象为山艮卦全象人身故彖辞遂举人身心之内外言之大象云思不出位是言心也周子一部楞严不如艮卦所以有守静之学连山首艮亦是此防盖天下絶大经纶俱从静定后做出来人之一身呼吸回旋百脉流注何有止息唯背则屹然不动故于背而象止心有所止则内不见己外不见人若使内犹见己外犹见人非止矣庭者心之舎也艮为门阙纯艮则重其门阙两门之间庭象下隂两分而中虚上覆以阳与剥庐同象故也互震为行坎为隠伏故曰行其庭不见其人此正艮背不获之义隂阳之道阳无阴有阳虚隂实阳动隂静唯动则有行象唯无与虚则有不获不见象象山曰不获其身无我不见其人无物观象山此解最为真切今之伪道便薄为空宗矣试观子思未发之中是何如景象今之不获不见又是何如景象特无我而我未尝不在无人而人未尝不存耳释氏老氏不闻薄儒儒者偏薄释老亦见其量之狭矣夫蛟龙之习于水也不闻谓飞空者之非也禽鸟之飞于空也不闻谓行地习水者之非也各学其学则亦各有至耳
　　彖曰艮止也时止则止时行则行动静不失其时其道光明艮其止【晁氏及纂言作艮其背】止其所也上下敌应不相与也是以不获其身行其庭不见其人无咎也
　　观动静不失其时则知行有止时止亦有止时凡止皆由行看出止者行之终也行而不行斯止矣故曰静止其所止斯行矣故曰动因前止后止知其中必有一行故兼言行不然则无以显后之一行然其行在两止中非如震动之行在外可见故但曰行庭互坎故言时即不失其信时用之义光明者艮阳在外笃实辉光也此上専释艮字之义不相与者谓隂阳不相应也相应则相契故有徃来同徳而相敌则无相契之义故各止其所艮为独知之事则我原不能同人我方不获其身则人又焉能同我故不相与也此上释背字之义然下三句已在其中故但用是以字贯之张子曰静而无静动而无动阳明曰恶动之心非静求静之心亦动艮为止卦顾乃言行由相形而见也周易之妙到不可言说处必取切近者形之如中不可言则于两头言之内不可言则于外靣旋绕者言之元不可言则言资始干不可言则言先甲后甲震不可言则言先庚后庚皆此类
　　象曰兼山艮君子以思不出其位
　　重山则内外前后皆止矣止必有位故言位天下之理即位而存不出云者所以止乎其理也彖言时此言位对举也
　　初六艮其趾【荀作止】无咎利永贞
　　初在下为足爻故象趾震下阳动故行艮下隂静故止才柔居下能自止而不行故无妄动之咎止所当止故言利贞方在初爻故欲其永初隂静止故与坤之用六同辞
　　象曰艮其趾未失正也
　　谓止所当止初卑在下而才柔故也
　　六二艮其腓【古一作肥】不拯其随【释文作不丞一行作不抍】其心不快腓足肚在趾上艮象人身以次而上故趾与腓亦以次进而上拯救随从也二之所随为三卦以三阳为主也因三阳刚躁进已到极处又为列夤薫心之爻必所当拯二则隂柔居中三又傲然上进故不能拯三所以象曰未退聼未退便是説三之已进因坎象故言聼在三下故言退未退象三之躁进而傲也互坎为心病不快象不快者未遂拯心也
　　象曰不拯其随未退聼也
　　三上而二下故曰退隂以比阳为善乃阳性上进不复下降安能退聼此因二之中正觉三之上进而不得所安故欲拯之使如已也乃所拯不遂者以三之未能退聼也周公不快主坎之心病焉孔子未聼主坎之耳痛言
　　九三艮其限列其夤【郑作说文作胂荀作肾孟喜列作裂】厉【韩婴作危】薫心【公羊及虞氏作阍心艮为阍守门人坎盗动门故厉阍心古阍作薫字】
　　限界限上身下身之界即腰也两卦相接故象限夤连也腰之连属处也一曰脊能屈能伸者凡柔不能自转人身上下皆转于此为刚爻刚而止则不能屈伸今艮其限则上下不相连属故为列夤列者裂絶而不连属判然两分故危薫同熏火烟上也薫心心不安也二曰未退见阳之不能下此曰薫心见阳之上也然止曰薫三固止爻也坎伏离火烟象自其止于下故曰列夤自其连于上故曰薫心
　　象曰艮其限危薫心也
　　与下成止则艮其限与上成震则危薫心薫字从限字出
　　六四艮其身无咎
　　心爻也心之所止身自随之心不可见故言艮身身既艮矣则无所作为故无咎揆曰以心治身即以身治心
　　象曰艮其身止诸躬也
　　不能治人不能成物唯止诸躬而已与坤四无咎咸四无悔同类揆曰二三身位而曰心四心位而曰身可悟身心合一
　　六五艮其辅言有序【虞李作孚】悔亡
　　辅见咸注艮伏兊为口舌辅象言象论位亦当口舌之位也艮为止在坎车上故言辅辅车相依是也艮辅者言不妄发发必当理也悔者易则诞烦则支肆则忤悖则违皆悔也咸卦多象人靣故并见頬舌艮卦全象人背故独言辅艮在言行上见趾腓象其行辅象其言五以隂居阳不正惧有失言之悔以其得中故有艮辅有序悔亡之象
　　象曰艮其辅以中正也【古作以正中】
　　当依古作正中或谓正字羡或谓正当作止皆不必
　　上九敦艮吉
　　敦笃也止而又止则厚矣故敦临敦复皆以土取象刚而居上止有其终则俯仰皆安何吉如之羽南曰爻象人身上独不言而曰敦艮所谓不获其身不见其人者欤艮居上八体皆吉【煦】按知止贵其有终故三凶而上吉
　　象曰敦艮之吉以厚终也
　　敦厚于终无间于始故吉坤为厚阳上据坤故曰厚终










　　周易函书约注卷十
　　钦定四库全书
　　周易函书约注卷十一　　礼部侍郎胡煦撰
　　周易下经
　　【艮下巽上】
　　渐进也止于下而巽于上不遽进也故曰渐木在山上以渐而髙其象也正曰随蛊渐归妹易之大际也随以教弟蛊以教弟渐以教顺归妹以教慎四者仁让所由兴也
　　渐女归吉利贞
　　女之归也纳采问名纳吉纳征请期亲迎六礼备而后成婚卦不遽进而隂爻得位故名渐女隂也利渐进也贞得正也非戒词也
　　彖曰渐之进也【之字古文如字】女归吉也【王肃作利贞也】进得位往有功也进以正可以正邦也其位刚得中也止而巽动不穷也
　　之字作渐字女归以渐自无躁进之失故吉进得位以下皆利贞之义【煦】按得位止言一爻谓巽隂也卦变卦综皆误虞翻作否卦说于理犹近盖泰否两象而天地隂阳往来升降皆在其中此卦坤隂上而居四干阳下而居三然阳之下交不难隂之上行匪易故不曰男婚而曰女嫁然不逺而进五不逺而进上以隂之末交阳之初是方交时未能遽竟其终故曰渐进得位虽兼三四言然上用一进字却是专说巽隂盖惟巽隂既进然后三阳下也与损卦得友同义往有功天地不交何有化育今交矣由此而进生生化化安有穷极故知往有功如使隂进居阳则必志刚而不免妄作何能有功坤故言邦坤末进而得正故曰正邦其位刚得中专指五言兼三亦可三亦一卦之中也卦主四隂又曰刚得中者盖卦爻之升降皆有为之干阳使然此卦四进得位皆三五之升降得位故以其位刚得中归功于阳止而巽动不穷者又以卦徳发渐进之义盖妄动者多悔躁进者多阻皆非不穷之道止则不妄巽则不躁故能其动不穷互坎为通故曰不穷卦为渐进非利则阻曷由能进二三四五各正其位非正曷贞家人亦二三四五各正其位也故彼曰正家而此曰正邦
　　象曰山上有木渐君子以居贤德善俗【郭京作善风俗】
　　山上有木以渐而髙居贤德修身也艮象善风俗齐治均平也巽象
　　初六鸿渐于干小子厉有言无咎
　　鸿水鸟卦互离坎离为飞鸟在水上鸿象鸿秋南春北其至有时其羣有序于渐义为切婚礼用鴈取不再偶于女归义为切故六爻皆言鸿鸿水鸟而乗风以飞下卦艮止见坎水干磐陆皆鸿渐进而止于水际也上卦巽为风为髙木陵逵皆鸿渐进而飞于风中也干水旁中互坎流于山故象干进以髙飞逺翥为极干则将进而尚未离水之象内伏兊外覆兊兊为口舌言象厉危厉以在我而言言谤言以在人而言然在初而有渐非躐等以强进故于义无咎此皆隂柔居下上无应与初进而未得所安也【煦】按厉当作磨砺渐而犹止是尚未有进而磨砺以须者也
　　象曰小子之厉义无咎也
　　位卑无应不免危厉而有言语之伤以义揆之则无咎
　　六二鸿渐于磐【汉武纪引作般裴龙驹注云水涯堆也杨用修取之】饮食衎衎吉磐大石艮石也自干而磐则逺于水而渐进然犹在磐则皆有止义焉互坎饮食象衎和乐也伏兊乐象言鸿渐于磐而饮食自适中心和乐是德称其位与上有应之象吉即不素饱本德称其位来用修训堆为是鸿固不栖石也
　　象曰饮食衎衎不素饱也
　　德中正而进有渐上应中正之君故不空饱而处之安也
　　九三鸿渐于陆【陆如字三坎称平变坤称陆胡翼之陆作逵程子然之谓云路也杨易天路亦曰陆南陆北陆】夫征不复妇孕不育【荀作妇乗一作娠】凶利御宼此为止极有滞塞不通象御亦阻象止合坎防也髙平曰陆坎水变坤地本属髙山故象髙平之陆夫指三艮少男互坎中男阳爻故称夫妇指四巽长男互大腹之离隂爻故称妇卦象女归故言夫妇征往复反也既止而遇坎防又当下卦之终进而至于其极一变则艮坎之夫象不见故曰不反中满大腹皆孕象阳生隂死坎阳死坤中一变则大腹中满之象不见故曰不育坎为盗为戈兵坎盗变坤顺故曰顺相保三刚不中又无应与又当艮止中互坎陷是质性刚忿行事乖方莫有救正者故径趋防行而防于非地其占男女皆不利然变坎成坤顺以相保故御寇为利易遡曰三夫四妇三互离见坎火上炎则征见水则不复四互坎见离坎血则孕离虚则不育
　　象曰夫征不复离羣丑也妇孕不育失其道也利用御寇顺相保也
　　丑类也少男互中男又覆长男爻变成坤不见三男故为离别羣类失道者坤以得阳为得常因以丧阳为失道艮上互坎又与上巽合离逮艮阳动而化去论艮坎之阳则为离羣丑而不复论巽离之女则阳爻化去便为失阳失阳则复为先迷之坤故失道隂不得阳失其常道何有生育御寇之道在于行险而顺今坎变成坤则险而顺矣故为顺相保
　　六四鸿渐于木或得其桷无咎
　　鸿栖在水卦名渐进取其飞扬而逺也干犹近水由磐而陆则渐逺矣至木与陵则更逺此卦序也卦中互坎初在坎外故为干二三四皆能变坎故磐陆木皆取逺水象而木则尤髙二爻居中而变泽故象磐而取饮食之义至三变坤全无水象故象陆而取不复不育之义四巽互又变巽故象木而取得桷之义桷方椽艮阳横列于上桷象桷以承瓦巽主下隂两开象足今承以艮阳故取此象又坎为宫四在坎上亦桷象桷则横而寛平矣鸿趾不能握枝故不栖木若枝横而且平其栖可安矣或得者意外之词巽不果也无咎者木非鸿之所栖宜若有咎若得寛平者栖之故无咎得即得朋之义三爻阳化隂故失四爻承阳化阳故得
　　象曰或得其桷顺以巽也
　　取重巽之义巽主爻变又互巽也
　　九五鸿渐于陵妇三嵗不孕终莫之胜吉
　　髙阜为陵爻变重艮故象陵陵又髙于木矣三嵗不孕与三同皆指大腹虚中之离离下变去则为不育离上变去则为不孕又二三四成坎中满故孕三四五中虚故不孕不孕非妇所宜终莫之胜而吉得所愿而孕也谓二五中正有应也
　　象曰终莫之胜吉得所愿也
　　愿者正应相合之愿也据象而言则为孕
　　上九鸿渐于陆【胡程皆云作逵】其羽可用为仪吉
　　陆与三同互坎化坤故自干而陆此则木在山之极上故亦言陆乃三凶上吉者三陆坎险且又在下虽云渐陆言栖止也栖陆则不得其所非能进矣故凶鸿以髙飞逺翥为善此居上卦已在山木之极上是鸿飞也又当极处是髙飞逺翥而得其地者观其羽之言可知仪羽旄旌节之饰谓言坊行表为邦家光也所处既髙而光辉逺布故吉学者熟防此卦方知周易取象之义
　　象曰其羽可用为仪吉不可乱也
　　可用为仪谓足以致用也即大象善俗之义不可乱在鸿则为列阵有序与凡鸟不同在人则为学足应世非势利可得摇也又即以渐之义
　　【兊下震上】
　　女谓嫁为归长为姊幼为妹因震长男兊少女故称妹卦以少女从长男其情因恱而动所谓饮食男女人之大欲存焉故曰归妹京传曰渐为艮归魂干终也归妹为兊归魂坤终也故曰天地大义人之终始八卦之变归妹为终邓绮曰万物出乎震恱乎兊故坎离南北隂阳之消长也震东兊西万物之生成也
　　归妹征凶无攸利
　　渐曰女归自彼归我娶妇者也此曰归妹自我归彼嫁女者也一娶一嫁覆卦之义故相反旧注曰诸爻自二至五皆不得正又以柔乗刚故征凶而无所利【煦】按三隂三阳之卦皆具天地相交之象其隂阳相交之二爻当与不当而吉凶判矣渐卦上阳为天初隂为地中互离坎日在月上是合朔时阳进而就盈故取渐进之义归妹上隂为地下阳为天中互坎离月在日上是望满之期隂进而就盈故取归妹之义上下逆顺吉凶所以判也渐象否阳初下交有似于娶故吉归妹象泰隂初复位似乎女嫁故凶观此则周易贵交贵阳亦愈了然彖传所由曰天地交也宜曰彖唯临井言凶否剥言不利归妹兼之妇居阳位夫居隂位也
　　彖曰归妹天地之大义也天地不交而万物不兴归妹人之终始也【杨易上二十四字俱改入文言】说以动所归妹也【马作所以归妹】征凶位不当也无攸利柔乗刚也
　　隂阳交而万物始生男女亦隂阳也归妹虽女道之终而生育之事于此造端故为天地之大义震东兊西离南坎北四时之象此卦独全故也又人生始于干而终于坤杂卦曰归妹女之终也妇人从一而终故言终有夫妇然后有父子故言始恱而动是牵于情欲之私而乖于义理之常者故曰所归者妹此只泛论卦象不必拘定嫁娶征凶者隂退居阳位阳进居隂位也又自二至五皆不得正无攸利三乗二刚五乗四刚是夫屈于妇何所利也位不当则紊男女内外之正柔乗刚则悖夫妇唱随之理故征凶无攸利易意曰三性媚而成躁四情动而易溺故征凶爻于三训其须于四勉其迟亦戒征也此全论主爻极是
　　象曰泽上有雷归妹君子以永终知敝
　　兊女恱动以从长男合之不正者也泽上有雷水气随之而升故象归妹男女之交始以正合乃可善终若合之不正久必乖违故须谨始永对暂终对始永终久后之说兊毁折敝象互见坎通离明知象谓兊隂终居前震阳始在后阳既始亦愈见隂之终故主兊而专言永终之敝敝壊即终也若阳始先隂终后则所包无限故为随随谓相随亦渐义也然蛊随渐归皆隂阳始终上下者也随蛊得元亨者随之阳始隂终蛊之隂始阳终皆包罗无尽也渐阳终隂始归隂终阳始主爻皆相接止见相交之义故皆取象夫妇此即先后天图相交之妙四隅之卦阳始隂终交隂始阳终交皆各换二爻隂始不克与阳始交隂终不克与阳终交之义也
　　初九归妹以娣跛能履征吉
　　长曰姒幼曰娣妯娌之称曲礼世妇侄娣为媵即幼妇从嫁以适人而非正室也兊为妾初在下娣象兊毁折变坎为曳跛象初足爻履象二互离目见毁折则言目眇矣居下无应娣妾之贱者也然阳刚得正是有贤德可成内助之功者故有能履之说履礼也礼以下人是能顺从乎上维持调防承助正室者亦犹跛虽踦侧而犹能行也征吉见位贱而能曲从也此与履之跛眇不同彼谓不能而强为能此言宜若不能而曲为能也
　　象曰归妹以娣以恒也跛能履吉【句】相承也
　　变坎故曰恒恒天地之常道坎之常德行是也有嫡有妾人道之常初在下无正应其分为娣是乃常道即九二之常字跛能履吉句相承与以恒叶不及征字者征为占言此就娣言也相承指二谓初能承二即娣字之故恒以分言初下之位也承以德言与二比也
　　九二眇能视利幽人之贞
　　眇偏盲一目眀也或目邪皆为眇互离视象离目淹于坎水爻变不成离眇象兊覆巽白眼亦眇象幽人之贞遭时不偶抱道自守者也二阳刚中有应与初之无应异矣但所配隂柔是女贤而无贤夫不能成内助之功者眇也者在下居中宜若不能逺视能视者知之极明也但曰知之明非如初之有行可知诸爻言归妹而此独不言居兊中而有应是嫡而非娣也
　　象曰利幽人之贞未变常也
　　一与之齐终身不改妇道之常居中守正故未变常【煦】按隂终与阳始防为一卦乃循环不息之常道也
　　六三归妹以须【幼清云荀陆作嬬考异云作孺】反归以娣
　　郑本须有才知之称来矣鲜引须女贱妾之称又引古人以婢妾为余须与下娣字犯重非也程传本虞翻作待字解极是爻为兊主正所归之妹因处卦终而亢极其为时必久故云须卦取长男嫁妹此爻适与震接故因其久而未嫁授其权于震而曰反归以娣娣即妹也由长男称也不及父母之命而嫁由长男故曰反归以娣反者防倒之义震为反生故曰反是即震性下连之义
　　象曰归妹以须未当也
　　隂柔居阳过中不正故曰未当虞翻曰初至五体需象故曰须须即媵妾待年之义
　　九四归妹愆期迟归有时
　　此为上卦主爻三之须指所归之妹此之迟指归妹者言三曰反归以娣资兄力也此曰归妹长男嫁三隂也卦唯二五有应两主爻皆无应无应则无配合故一须一迟三之归娣四之有时皆非终不归也互坎月离日期象变坤而日月不见故愆期坎曵震行亦迟象坎离震兊四时象备故言时四时运转不息故必有时
　　象曰愆期之志有待而行也
　　坎志震行也用一志字则知愆期者无应也故须待
　　六五帝乙归妹其君之袂不如其娣之袂良月几望【苟作既望】吉
　　帝乙归妹者坤纳乙五称帝泰之归妹坤五下交干二也此之归妹明三自坤爻分出五上三下故娣之坤主二坤二当五位故称帝乙袂袖之下垂者良美也干为衣为美内外之阳皆在下上得一下得二良不良分矣变兊毁亦不良也袂又礼容之外著者论上坤则中具而外缺论兊主则在外而昭著故君不如娣良若以理论三不中正居内卦之外有尚容饰之象五柔在中有不尚容饰之象故不如坎月离日震东兊西相望故曰望由震趋兊是自朔而至于上将与望近故曰几望月象女主帝乙故象月月本应日生明几望者柔中而下应以阳与小畜中孚几望同义
　　象曰帝乙归妹不如其娣之袂良也【举正无也字】其位在中以贵行也
　　所归之妹自五而出故以为其位在中以五而下应二故曰贵行贵则非妾媵可比故不烦过饰震动故言行
　　上六女承筐无实【郑作匡】士刲羊无血无攸利○【刲若圭切】矣鲜兊为女震为士筐乃竹所成震为竹变离中虚无实象兊为羊互坎血象自下受上为承离为戈兵刲象刲屠也羊在下血在上无血象【煦】按此皆无应之象据三应震则为承筐变离则无实矣据上应兊变离则屠羊矣两火灼水而不应则无血矣既不相应亦何所利非夫妇故言士女
　　象曰上六无实承虚筐也
　　虚筐震变离也
　　【离下震上】
　　丰盛大也以明而动盛大之由又雷电交作其势盛大故曰丰明于内而动于外则多故止于内则吝明于外则好察宜乎其亲寡也订曰噬贲丰旅皆明慎之用也易言刑狱皆取离唯明克允也【煦】按明与动合则折狱明罚动故也明与止合则无敢不留止故也
　　丰亨王假之勿忧宜日中
　　丰自有亨道非丰后方亨也假至也王者车书一统然后可至也离日在下日已昃矣故爻言见斗见沫离日王象坎忧象坎伏勿忧象明而动于上者无如日月故通卦多言日月【煦】按丰亨即富有天下故曰王至之王至之则必无敢戏渝不敢以天命为可恃犹曰勿忧宜日中者丰则事烦宜乎多忧今之富财翁往往如此宜日中者谓若皎日中天烛之以明无微不照何忧之有谓若明目逹聪普被于天下也观彖辞宜照天下可知矣凡卦爻之气皆迁流不息与天运之隂阳合德故丰卦有日出日中日昃之象
　　彖曰丰大也明以动故丰【林栗蔡杭作故亨杨易从之】王假之尚大也勿忧宜日中宜照天下也日中则昃【孟作稷】月盈则食【一作蚀】天地盈虚与时消息而况于人乎况于鬼神乎大谓不狭小故丰之丰宜作亨明以动则无可阻之势故亨然唯王克至之以其上进而至于大也非明则动无所之而不可以大非动则明无所用而不可以大唯明动相资则王道由此恢扩故又以为进而大至言动也王言明也震故言进离为明为王震亦为帝富有四海不免兢兢业业勿忧宜日中谓当普明照于天下故曰宜照天下谓烛之以大明也所以然者则以天地间盈虚消息往来逓嬗自然之运所必有也坎防故勿忧四时象备故言时体噬嗑食象故言食子瞻曰离日见兊西昃象坎月见兊毁食象【煦】按大腹中虚而兊口动食象明中言动故曰勿忧宜日中动中言明故举昃食盈虚之理以言之欲其明耳辅嗣言大闇曰蔀小闇曰沛沫即昧闇盛则明尽而见斗未甚则明微而见沫来矣鲜谓沛则雨作而沛然沫则雨集而流沫也诸爻二体暗而四蔽于重隂虽阳亦暗故见斗之系同三重阳比阳则不暗故第曰沛曰沫初上在外初向晨上昧爽暗不在翳故一以蔀沫系上当暮夜时屋即是丰家即是蔀雷电愈髙翔而屋愈暗向晦故耳与日中之暗异故无见斗之文五当阳之主故不言暗【煦】按明可以盛大故宜日中暗不可以盛大故向晨向晦为沛为沫皆各有忧焉六二正处离中其丰蔀见斗也是日中而昏暗之甚也九三唯来氏得觧九四之丰蔀见斗变夷而日入地之昏暗也上六之丰屋蔀家则昏夜之时与日最逺故不言日中通卦皆从下离起义为日当在上也明夷日在地下故为明之伤此离在下而动非将入之日则将出之日将入则爻有见斗昏暗之说将出则彖有日中之说
　　象曰雷电皆至丰君子以折狱致刑
　　雷火与噬嗑同入大过死象故折狱致刑兊折为刑威照并行丰象始而问狱法电明以折之既得其情终而定刑法雷威以断之始当其罪蔡介夫曰明勅以立法曰先王折致以用法曰君子折象电照致象雷威
　　初九遇其配主【郑作妃主】虽旬【虽杨易作唯旬作匀误也笔乗引荀爽作均刘作钧】无咎往有尚
　　遇字详噬嗑配主谓初自下视上故称四为配主四震主配言应也若四自上视下则目初为等彛矣卦辞象以一日故曰宜日中爻辞象以一月故曰虽旬无咎旬十日也下卦三爻皆日也论一月则初为一旬是正丰之时明动相资故曰遇其配主能相资以济丰则虽丰已一旬亦无灾咎尚进也初与动应故言往往有尚即遇配主也荀刘作均谓皆阳言彼此不相下也义似可从然小象明曰过旬灾也岂不回顾小象乎
　　象曰虽旬无咎过旬灾也
　　离爻初三明而二暗故二有丰蔀见斗得疾之系论一月三旬初当一旬过此则为六二暗昧之地故云过旬灾即彖词盈虚消息之义
　　六二丰其蔀【郑薛作菩云小席】日中见斗【孟喜作主】往得疑疾有孚发若吉
　　蔀草名互巽草象巽柔木言茅言草昧皆取巽也斗乃夜中所见日中而见暗昧极矣中隂乃先迷之爻犹云不见日耳本卦离日在下震蕃草在日上故象丰蔀言若丛草之覆蔽也坎为狐疑又为疾伏坎故言疑疾自心猜疑之病暗蔽极盛之象也离中虚故言孚发开导也伏坎为通故取有孚发若之象言往必见信昏昧可开也孚发皆自本爻说非指应爻
　　象曰有孚发若信以发志也
　　坎离得乾坤中爻故言志信以发志先蔽后明之象
　　九三丰其沛【古或作斾子夏郑本作芾祭祀之蔽膝杨作市谓诸儒改市为沛为水之淊然非也】日中见沫【子夏郑马皆作昧】折其右肱【姚作股】无咎
　　矣鲜曰沛泽也沫水源也涎沫濡沫乃霡霂小雨不成水者互兊泽沛象变坎沫象二巽主故象蔀三泽水故象沫王弼以蔀为覆暧以沛为斾以沫为斗旁小星不知雷象在上中爻有泽有风方取沛沫之象有何斾象哉肱手臂变互艮手肱象兊毁折象古人尚右故阳右而隂左阳爻阳位为右隂爻隂位为左易爻左右莫不如是此阳爻阳位故言右右肱便用折则无用矣处明极而上应柔暗则明有所蔽故为丰沛见沫之象明蔽则有用之材归诸无用故为折肱之象虽不见用乃上之咎于三何尤故无咎
　　象曰丰其沛不可大事也折其右肱终不可用也不可大事与遯同皆艮止也盖立大事以保丰必明动相资今变艮土其明既废不明而又止安能大事爻词言未变时象词说既变也右肱既折自不可用不必言应
　　九四丰其蔀日中见斗遇其夷主吉
　　变明夷故称夷夷主详涣四明伤故见斗夷等夷谓初也初四同德也二之丰蔀见斗离之中隂互巽也四之丰蔀见斗比于五上之隂震蕃草而互巽离日又在其下化明夷而伤明也吉谓明动相资离为日为见变坎云而值巽入日入云中故见斗
　　象曰丰其蔀位不当也日中见斗幽不明也遇其夷主吉【郭京以吉字连上句下作志行也】行也
　　离明而动以阳居隂震动而互巽变坎故位不当变坤互坎而明伤故幽不明应初明故吉震故言行
　　六五来章有庆誉吉
　　应爻离明故章二与五同德故来章庆福也变干故称庆誉二多誉也又详旅上兊口乗五而变干乗之者明以动故庆誉吉集曰隂之美曰章臣有其美曰含王受其美曰来
　　象曰六五之吉有庆也
　　兼明动二爻以变干唯五有之
　　上六丰其屋【说文作寷】蔀其家闚其户【说文作窥】阒其无人【孟阒作室姚作阅】三嵗不觌凶【阒倾入声】
　　此与明夷登天入地相同丰屋者丰亨富贵必润屋也丰屋初登天也故小象以为天际翔蔀家以下后入地也谓草生于屋非复前者之燿也丰蔀分为二句可知丰屋乃丰盛之丰【煦】按卦有风火之象故称家震覆艮兊伏艮重门叠户故丰家蔽于二隂又见震巽故蔀应三互巽离巽眼离目目而近户故闚阒寂静也谓无人也三离数觌亦离象泰上复隍丰上阒寂处承平岂易哉上六柔暗处明动丰亨之极奢侈日甚故有丰屋之象然势极则反离明反暗故有蔀家之象动极反静故有阒寂之象至于三嵗不觌凶可知矣
　　象曰丰其屋天际翔也【郑本际作瘵瘵病也孟喜翔作祥】闚其户阒其无人自藏也【郑本藏作戕伤也】
　　上天位屋形穹窿而上覆故曰天际翔象上之崇髙也言势位执手可热及其败壊光彩气焰不期掩藏而自藏矣
　　【艮下离上】
　　旅羇旅羇寄也上从四山止于下火炎于外内为主外为客山止而不动犹舎馆火动而不止犹行人全曰篆旅作□从人行而止也旧以军旅从众人在旗下
　　旅小亨旅【杨易旅字衍】贞吉
　　小亨贞皆主离隂是隂亨于阳中而得正者也旅去其所止而不居旅途亲寡势涣情踈纵有亨通亦必微小以五隂得中而顺乎上下艮止而丽乎离明故也
　　彖曰旅小亨【杨易小亨衍文】柔得中乎外而顺乎刚止而丽乎明是以小亨旅贞吉也旅之时义大矣哉
　　柔中顺刚主五也柔得中不取辱顺乎刚不招祸止则不妄动明则识时宜此处旅之正道故小亨贞吉也下赞时义之大明小亨之说非谓小事与豫随姤同
　　象曰山上有火旅君子以明慎用刑而不留狱
　　狱不可误故贵明明离也慎艮止也不留者明而能止也坎为狱不见故不留集曰恃明则不能慎过慎则迟疑而易留慎在明先所以善其明明在慎先所以精其慎
　　初六旅琐琐斯其所取灾【斯郭京作防】
　　琐细屑猥鄙意又小也艮为小石初变两离故琐而又琐谓羇旅中计财利得失之毫末也斯此也见招人轻侮非自外来一曰斯贱也即厮养之称柔而位下故也
　　象曰旅琐琐志穷灾也
　　初由中出变离伏坎故言志本丰之穷大失居覆而成旅在初而与丰反故言穷穷通之反坎伏故也凡隂阳相应皆善而外眀内止则否外明则琐琐之态不能匿内止又不能有所受故以为志穷志穷者内止而未能有行也离坎故言灾灾从火天火谓之灾揆曰丰上逺二明穷于外动旅初逺五明穷于内止故为自取之灾
　　六二旅即次懐其资【笔乗资一作齐应邵曰齐利也庄子磨齐斧以伐朝困齐资古通古一作资斧】得童仆贞【九家童作僮】
　　二在中方称即次则初之穷在道者也初足爻也即就次舎也艮为门为庐舎二处止中即次得安之象资赍也谓财也旅中之用也互巽近市利懐资象小曰童长曰仆艮少男也贞者良善不欺也隂实居中有孚贞信象无应而比于主艮之阳得阳故象懐资即得朋也艮阳附以二隂故象童仆即遯三畜臣妾之义在遯言于三故以为畜畜初二也在旅二比于三而资其力故言得得阳也易言得失皆本坤来贞者二柔依止而得正三亦得正者也
　　象曰得童仆贞终无尤也
　　尤者人过我之言也在二言终谓三也故知童仆指三三阳居阳位故言贞得童仆而贞故无外咎之尤
　　九三旅焚其次丧其童仆贞厉
　　艮为庐舎与火相逼互见巽风三动艮壊焚次象二以得三为得童仆今艮动变坤非复艮男故丧其童仆坤故言丧贞言未变阳居阳也不能即次而又丧童仆虽正亦危程传贞字连上谓失其心也矣鲜宗之本义贞字连下谓丧童仆则不止失其心
　　象曰旅焚其次亦已伤矣以旅与下其义丧也
　　焚次谓与上离相接下谓二隂自二之中正视三则三为童仆自三之阳刚视二则二又为下以旅与下犹言以刚接下阳居阳位也化隂成失朋之隂故丧
　　九四旅于处得其资斧【子夏诸家作齐斧虞喜志林曰齐当作赍后遂讹定为斋戒受黄钺之典故】我心不快
　　处居也息也即次则就其旅舎已得所安为在艮庐中也处者行而暂就栖息在艮庐外也艮土性止离火性动故次与处不同资助也财货之类斧所以防身资所以自利皆旅之不可无者离戈兵斧象二之得以隂而得三阳四之得以阳而得五隂皆隂阳相资之义二隂爻故于资但曰懐本有者也于童仆始曰得比三也四之承应皆隂故直曰得资斧皆取隂爻隂有形也旅处则非三之焚次得资斧则非三之丧矣伏坎变互坎皆不快象四为心爻变坎水淹离火也山上本不平之地以阳居隂又在庐外故象曰未得位爻变重艮以兊金凿巽木再辟庐舎资于斧者良多将必有勤劳待之于后所由曰其心不快然旅处而不得位皆不快之故也
　　象曰旅于处未得位也得其资斧心未快也
　　以未得位释处字知非即次者比以得资斧为未快知必有勤劳在后矣此爻当宗王弼然全爻皆未得位之象
　　六五射雉一矢亡终以誉命
　　离为雉伏坎矢象未变则有雉矢两象变干则有雉飞矢亡象兊为口又恱体以口恱人誉象易中言誉者皆兊蛊用誉蹇来誉丰庆誉皆兊也来则自外而至命则自内而出皆由离象也丰应离蹇互离蛊变离也以用也言用此誉以命于所应之二也互巽故言命易简录曰解二坎中阳故曰得矢旅五离中虚故云失矢
　　象曰终以誉命上逮也
　　上五对二之词也逮及也自上命之而二得之故曰上逮二之终无尤五之终以誉命两终字相应
　　上九旅焚其巢旅人先笑后号咷丧牛于易凶【释文作丧牛之凶】
　　离木科上稿巢象上位极髙下巽上变震木在木上故象巢震木遇极髙之火鼓以巽风焚巢象是亢髙而不获安处旅人穷极之象三为人位艮又为人应三故言旅人先笑者上九未变互兊恱笑象一变而震动焚巢成小过灾眚之凶岂不号咷无资可懐且无守卫欲止无地欲行无资何凶如之虞翻曰离为牛与大壮羊同易即埸田畔地也震大涂故有此象【煦】按笑与号咷皆取兊口以兊承离水火烹饪有声则先笑以兊承震来之爻故号咷
　　象曰以旅在上其义焚也【一作宜其焚也】丧牛于易终莫之闻也
　　在上者孤髙尊大之意宜其不得所安也妄自尊大者人必不肯规諌故终莫之闻丧牛于易离为牛变震大涂故象易震动故丧牛伏坎耳痛故莫之闻
　　【巽下巽上】
　　巽入也顺也隂入于阳下而顺阳也风亦取入义兊口向下故言命令朱子外见巽伏之说良是因巽有伏义故周公九五爻直言所伏之震孔子杂卦亦以为巽伏也一阳一隂之卦皆主一阳一隂谓二阳一隂隂非为主特为阳用者非也巽从二弜从兀弓即节也古文作顨
　　防【古文作顨】小亨利有攸往利见大人
　　隂爻卑而处下上比于阳故言小者亨隂称小也非小事之亨利有攸往即亨也利见大人谓上比二五中正之刚比刚故利往比中正之刚故利见凡由下而上皆称往互离故言见震亨亨于得故复曰来复坤体故也巽亨亨于施故彖辞曰命干体故也观刚巽乎中正则施可知矣
　　彖曰重防以申命【杨易以此句入文言又曰当添防入也三字非也晁徐郭王何举正下有命乃行也】刚防乎中正而志行柔皆顺乎刚是以小亨利有攸往利见大人
　　孔子全举卦辞可知下文皆小亨之事主隂故也重防上防下防也申命丁宁重复也兊口向下防由干变若天之命自上而赋物者然故曰命重命故曰申刚防乎中正之刚指二五即卦辞之大人柔指初四顺刚之刚指二三五上志由中出者也凡卦初为内三为外若使志由中出外仍有阻乌可言亨今二五比于初四以中正之刚与初四两隂相得则是二五之刚能防顺乎初四故初四之在内者其志得行而利往也大人二五居人位也二五有逆初四安所得利今既利见则二五之刚防乎中正而初四之利往可知柔皆顺刚又见隂必附阳以明隂阳相倚之义因以明利往利见之故
　　象曰随风防君子以申命行事
　　随相继之义申重义也申命随风象随言委曲入物无所不顺命虚故曰申事实故曰行行者防主足爻也隅通曰惊蛰之节以雷得名出乎震也清明之节以风得名齐乎防也
　　初六进退利武人之贞
　　防为进退隂柔居下卑防象变干纯刚与履三同义故皆曰武人盖隂居阳位则不正变干则贞矣
　　象曰进退志疑也利武人之贞志治也
　　志者心之所出在中者也初则由中方出故为一卦之中而爻多言志此卦主初故彖言志行而当爻则两言志也治与疑反疑则乱治则不疑人之行止视乎志初曰进退方寸已乱故疑若济以刚果则心有定见疑惧消而不乱故利凡爻之才隂则柔而阳则刚凡爻之志位竒则志刚位偶则志柔变干故治阳治而隂乱所谓乾元用九天下治也
　　九二防在牀下用史巫纷若吉无咎
　　初隂在下二阳在上牀象故剥亦象牀又与借用白茅同义宋衷曰防性伏二无应而比初心在于下故曰牀下此正彖辞刚防之刚故曰防于牀下史掌卜筮史巫者善卜筮之巫也男曰觋女曰巫防长女故象巫互兊为巫为口舌为毁为附纷若象纷者缤纷杂乱貌若语辞巫者击鼓击缶婆娑其舞不安宁之事也【煦】按巫者求神于隂即二防牀下之象初隂居阳二阳居隂均过于卑防者隂居阳故教以男子之武欲其勇往直前阳居隂故教以女人之纷欲其抖擞奋发均为卑巽朂也两防于牀下皆过于防史巫纷若则过而不过丧其资斧则柔懦不振失阳刚之德过而过矣宜曰牀防画象反睽鬼象见兊为史巫见三女为纷若古礼尊者在牀卑者拜于牀下
　　象曰纷若之吉得中也
　　得中则能酌浅深之宜不至过于卑巽故吉
　　九三频防吝
　　两防之间故曰频巽曰频则其中有不防矣是频失即在其中故吝王伯厚曰柔而刚则能迁善刚而柔则能顺理复三柔而不中勉为初刚而屡失巽三刚而不中勉为初柔亦屡失
　　象曰频防之吝志穷也
　　三刚而处刚乗刚安能防志穷谓心虽欲防而不得防也变坎故言志下卦之终故曰穷频防即进退之象人心之穷促者必进退不果也
　　六四悔亡田获三品
　　此正刚防乎中正而志行柔皆顺刚之爻承乗皆阳则无所逆三品谓防鸡兊羊离雉也一曰祭祀賔客充君之庖也有悔隂柔无应也变干而上下应之悔亡而田获三品也获得也说在隂爻得朋之爻又坤统三女也
　　象曰田获三品有功也
　　地道无成顺阳斯有功
　　九五贞吉悔亡无不利无初有终先庚三日后庚三日吉
　　防为隂凝之始五阳居中得正故悔亡而无不利日月之见防象乃十六平明微隂见辛时庚则月朔明生震象时防隂初见之辛顾言震象初见之庚防之伏也故杂卦亦言防伏九五正防隂之刚阳防防乎隂隂顺顺乎阳易中隂阳迁转变动不居故卦位虽论一爻而乗承变动每随时变易但恒在事前耳故爻词或因终而言始或因始而言终或因睽而言合或因止而言行变动不拘所由能知来也爻变为蛊故与蛊卦同辞蛊言终则有始指隂终隂始而言危之也防为隂生之始举震阳之生而盛者为言幸之也无初者坤也即先庚也有终者震兊也即后庚也盖隂象先迷先迷则无逮于生眀其象始见见斯有矣若蛊卦全言隂象隂无可见故但考之以时谓为终始蛊以先甲后甲言隂之终始是究极将然此卦互兊爻变互震故以先庚后庚特言阳始亦是究极将然初之无由防隂托始而来则终之有由坤隂既盛而往矣迁转之义合如是也隂始而言阳始贵阳也爻义止贞吉悔亾无不利尽之下举天象明获吉之由耳详具函书又见首卷月窟条中得位故贞无应宜悔比隂故悔亾也
　　象曰九五之吉位正中也
　　正中即无初有终盖防体本隂初而阳终乃此爻适当位中震之为象坤无在前兊有在后震象适当其中故也周易卦爻止言隂阳离隂阳而言卦爻未见为当矣
　　上九防在牀下丧其资斧【资见旅卦】贞凶
　　离戈兵互兊斧象上处亢极穷而返下故亦有防在牀下之象二上两言防在牀下与屯之二上两言乗马相同论爻非有异也阳变隂故丧变坎盗亦丧也三五不言防牀下三过刚五中正也卦至上爻每兼下卦而言通例也贞者防本美徳也在隂言获在阳言丧得朋丧朋故也【煦】按京传丧资斧为失断之象为居重防之极也
　　象曰防在牀下上穷也丧其资斧正乎凶也
　　上穷指时位而言井而防则上出不穷防而井则牀掩其幕故穷
　　【兊下兊上】
　　隂口向外喜恱之外见也口柔向外亦媚恱象隂性降而恱物恩泽润物象其口外张亦讲说象坎水而塞其下流故象泽
　　兑亨利贞
　　刚中故亨柔外故利贞坤德也盖恱有亨道而妄恱则不可不戒订曰防内柔外刚其质柔也故止小亨兊内刚外柔其用柔也故亨曰利贞犹主内刚也【煦】按柔言利贞是用六之爻由坤之利永贞而出三男之卦言亨是用九之爻从元出也凡三隂之卦皆主隂此利贞字为主隂也至元字唯干有之自干而外皆干所亨故诸卦止得其利贞
　　彖曰兊说也刚中而柔外说以利贞是以顺乎天而应乎人说以先民民忘其劳说以犯难民其死说之大民劝矣哉
　　兊说与咸感同咸无心之感兊无言之说也初二四五皆刚之在中者专指二五亦可刚中字不重非主爻也特为柔外而言柔外三上也刚中则其心诚实柔外则接物温和说与利贞皆是主隂一边道理内刚健而外和柔则必顺利外柔顺而内刚介则必正大顺天者兊本干体坤有顺徳坤柔而附刚上故顺天应人者二五人爻而附以坤隂阳为感而坤为应故应人顺与应即亨而利贞之妙以下则推广言之阳君隂民说主在上则必下及于民故遂言民说口在上则必说及其君故遂以为劳死凡皆刚中柔外之妙利贞之实也劝民与民自劝逺矣故圣人大之
　　象曰丽泽兊【郑作离泽】君子以朋友讲习
　　此以说作论说两口相对也两泽交相浸润互有滋益亦如朋友讲习亦两益也朋非一人习非一事皆丽字之义
　　初九和兊吉
　　卦名兊恱诸爻皆有和义特防所处之正不正耳此爻位下而居初由是在中之爻上又无应故止以自心在中之和恱为言犹未施之于用故象词以行未疑言之阳刚则不失于柔媚处下则不出于躁动无应则不防于私系自恱其志而发无暴戾安得不吉
　　象曰和兊之吉行未疑也
　　行未疑在未行时说故知和兊止说在中者也变坎为狐疑此亦未变之象上六引兊隂阳相比则未光初爻无应无比故无所疑
　　九二孚兊吉悔亡
　　卦无应与专论隂阳相比刚中居二为孚承比隂柔有所私系宜悔刚中而孚信内充虽比而仍不失正故吉而悔亡
　　象曰孚兊之吉信志也
　　志出于心在中者也信即孚也与革四辞同义别革人信此已信也初逺隂二近隂故不免于疑而志则可信
　　六三来兑凶
　　来者自外之称不由中出也初一卦之中二下卦之中故一系未疑一系信志皆说自心兑本干体坤隂自外来交于干不由中出故凶又爻与上兊相接承之以隂故来兊凶也
　　象曰来兊之凶位不当也
　　居刚不中与上兊接又承之以隂也
　　九四商兊未宁介疾有喜【介徐作戒】
　　商度也互防不果商象位当心腹之爻居上下往来之交故象商又象未宁又象介介即界限阳又有刚介之义商者四介者九变坎为疾疾即不宁之象比于中正之五则不能舎公理比于来兊之三则不能割私情故商度未宁而有介疾也然阳刚居恱体防而在下故有喜一作介然守正疾恶柔邪而相喜于同体之五则有喜
　　象曰九四之喜有庆也
　　干称庆四为阳爻也
　　九五孚于剥有厉
　　二五皆中二之孚在中之孚信志者也五之孚说人之孚与上比也剥谓隂能剥阳指上六也兊五正当剥五故言剥上隂柔而亢极九五比之故有厉
　　象曰孚于剥位正当也
　　居五比隂故为隂所剥与履五夬履相同彼夬此剥皆兊也媚恱之悮人虽居正位亦难言矣
　　上六引兑
　　矣鲜曰引开弓也心志专一之意与萃二引吉同互离伏坎弓也萃亦变坎也又以专于恱五为引兊本义以为引下二阳虞翻曰无应乗阳动应巽为绳伏艮为手应在三故引兊【煦】按引三为是卦至上爻乃一卦之归结穷极将反之爻故多举全卦之义不在应不应也与三无应两悦同德故引之三互离本宜言光然离之明在上下二阳其隂则质也应离隂故小象曰未光
　　象曰上六引兑未光也
　　未光者私而不公也以隂引隂故未光观三之来则上之引乃穷极而返矣引者牵连之义谓不应也应离隂故未光










　　周易函书约注卷十一
<经部,易类,周易函书约存__周易函书约注>
　　钦定四库全书
　　周易函书约注卷十二　　礼部侍郎胡煦撰
　　周易下经
　　【坎下防上】
　　涣离散也风行水上离披解散也杂卦离与止对离解散之义止凝聚之义风能鼓水而不留离象安于所处而不迁节象项平甫曰涣节伏叠井困以木出水井塞能通以水浮木涣通而散泽上之水居通能塞泽下之水塞极至困【煦】按风皆动象兊皆塞象
　　涣亨王假有庙利涉大川利贞
　　伏离日王象互艮门阙坎为宫庙象又坎隐伏人鬼象先言亨后言假因涣而聚坎阳凝聚于中之象也防舟坎水风以动之利涉大川象利贞卦徳也聚所当聚行所当行故利而贞易遡曰水秋涸冬冰仲春东南风至始解而流故风水谓之涣风过不留水浮不溺遇风木而其险矣故涣有二义有民涣散而萃之义假庙是也有涣天下患难之义涉川是也一说假庙为聚人心以聚魂魄涉川为冒险以济艰利贞作戒词
　　彖曰涣亨刚来而不穷柔得位乎外而上同王假有庙王乃在中也利涉大川【举正此下有利贞】乗木有功也
　　刚来谓坎阳居下中而为卦主也不穷者坎为通即心亨之说刚来不穷阳动而通假庙之象所由出也柔得位乎外柔居四而为外卦主也上同五刚以为用则不陷而可以及逺利涉之象所由出也五虽正位而今曰上同主隂也下卦九用上卦六用也予于兊卦不重刚中谓说与利贞及顺天应人皆说柔爻即用六主柔之义互艮门阙坎幽隐门阙而幽隐庙象九二居门阙幽隐之内故曰王乃在中在中萃聚之义也谓王为五则未知用九之说乗木有功方说上卦之用爻乗木者互防伏震木在水上也有功即利涉也动于下而风以散之故卦取涣义而即以为有功
　　象曰风行水上涣先生以享于帝立庙
　　风之体虚一日而遍天下与天合德者也先王之诚充乎太虚与神合德唯神无乎不在故祭有求隂求阳之义此全本涣字来先儒作聚精以合之非涣义矣
　　初六用拯马壮【子夏作抍马唐杨于陵传抍赡贫民】吉
　　坎为亟心之马壮象坎阳居中非少非老故壮初当涣初未至离披之甚犹为易拯但隂柔之才不足以济幸比二刚有能济之具初能顺之托以济难是犹拯急难而得马壮也故吉与防风无应故不言涣凡卦不用之爻皆合用爻而言义
　　象曰初六之吉顺也
　　顺者柔之性初附于二隂阳相得也
　　九二涣奔其杌【虞作机音机用以凭者震为奔为足艮肱据之凭几之象作杌者误】悔亡马与奔皆坎象互震足亦奔象杌凭以为安者互震木应防木杌象奔杌者言行而处中得所安也坎陷故有悔动而得所安故悔亡
　　象曰涣奔其杌得愿也
　　阳以得隂为美上下皆隂而此独处中故为奔杌得所安故得愿
　　六三涣其躬无悔
　　爻与防主相接风之荡水唯水上为最亲涣躬者亲切之象三居坎而不陷且有应援故有此象坎本为通节上言穷便是不陷之义论人事止是不私己耳涣所当涣故悔亡
　　象曰涣其躬志在外也
　　坎故言志曰在外便是兼外卦取象论位亦在坎陷之外
　　六四涣其羣元吉涣有丘【姚信作近】匪夷所思【荀作匪第】
　　风水合卦故名涣三四正风水相接之爻水受涣者也三之涣躬自受者言故取切身之象风涣物者也四之涣羣自施者言故取涣人之象涣躬不私己也涣羣使人皆不私己大公之象故元吉元吉与坤五同变干也小象曰光大变干而互离也艮为山丘象有丘云者人散则土皆所有即封建之义阳虚隂实阳有隂无爻与五阳合而为艮故言有言丘论象则与五合艮论位则与上合徳与上合徳故成风以散之也爻之主象止涣羣元吉四字其下皆在涣羣中故小象止释涣羣元吉四字元吉大善也羣而涣之必不美者不美者既涣故元吉夷平常也言非平常人思虑所及谓无应也无应则无私系故其象如此初在下自四视初则夷之丰遇其夷主阳为隂应有得主之义故称主此两隂无应故不言主言未来于四犹与下隂为等夷今合五而有丘岂等夷之所及料耶言思者坎离之爻也
　　象曰涣其羣元吉光大也
　　止释涣羣元吉可知有丘以下与主象同义凡树私党皆心之暗昧狭小者也无私则光明正大自能涣羣有丘而匪夷所思矣光离大干也
　　九五涣汗其大号涣王居无咎
　　坎水汗象防覆兊口向下互艮伏兊号象阳称大大号象五君位称王应坎伏离日亦王象散人之疾而使之愈者汗也解天下之难而使之安者号令也互艮为居爻变因防而成艮故涣王居爻变成坤利用为依迁国故曰涣王居【煦】按居者积也凡爻之二五皆中居故静而不动况互艮止亦静象然在涣卦中爻爻皆有散义止是散其居积耳若王都有何散法必作居积方与涣大号相合故小象止释涣王居而不释涣号谓涣居即涣号也涣居乃布德行惠之说
　　象曰王居无咎正位也
　　小象不释上句则知上句即在涣王居三字中此句并不释涣字则知涣之为言止是发扬舒散之义
　　上九涣其血【句】去逖出【句】无咎
　　依小象涣其血句应坎变坎坎为血涣血者涣散其伤害也逖逺也上位郊爻郊言逺也涣有离义离则去而逺矣坎本陷卦难乎为出既去而逺则离乎伤害故以为涣其血观小象不释去逖出三字则知去逖出即在涣血中矣此爻去下坎既逺爻虽变坎却当穷极变革之位故云然也需上隂爻而当陷极故入此阳爻逺坎而当穷极故出
　　象曰涣其血逺害也
　　害坎血也逺者上之位也
　　【兊下坎上】
　　节者有限而止也泽上有水满则必溢今止在泽上故为节外陷内恱中互震艮震行而艮止故为节
　　节亨苦节不可贞
　　以泽受水平受满溢泽之节水也叠困伏旅互见震艮行止之节也互颐以节饮食养生之节也隂阳各半而五阳得中故亨然至于太甚则苦故不可贞不可贞不可以为常也坎伏离火炎上作苦
　　彖曰节亨刚柔分而刚得中苦节不可贞其道穷也说以行险当位以节中正以通【举正下有然后乃亨也】天地节而四时成节以制度不伤财不害民
　　坎用刚兊用柔刚外柔内故刚柔分三柔不中五刚得中故刚柔分而刚得中唯刚得中故亨即坎卦心亨之义此就上下卦主爻而论非分三隂三阳论也穷亨之反水上于泽过之必溢故穷而不可贞兊恱坎险震行故云恱以行险凡卦皆内性外情内体外用情由性发用自体见故诸卦之德必先言在内者后言在外者此通例也此之说以行险是也险指外坎遇险则当止矣当位方指五坎阳正位得中而为卦主且互艮止说而行又遇险故当位以节也中正谓居中得正凡中皆言位正皆言用也本上当位以节来通即不穷坎之心亨是也说行三句释刚柔分而刚得中即亨义也道穷以下旋释为通正见苦节不可贞此穷变通久之义也止而通即其义也要皆五刚中正之妙故周公释爻上在五刚之外便直着为苦节矣天地以下又推广言之以见节而能通之义天地以隂阳刚柔为节则分至启闭晦朔望四时不忒而嵗功成制法制度则也分寸尺丈引为五度皆有所限制而不过五度皆节以十坤土数十也坤又为财为民不节则有伤有害节则不伤不害矣
　　象曰泽上有水【上一作中】节君子以制数度议徳行
　　器用宫室衣服有多寡之数隆杀之等贵贱上下各殊是为制得于中为德发于外为行议者商度其无过不及而求归于中议与制皆节也坎矫揉制象兊口舌议象
　　初九不出户庭无咎
　　中互艮门门在外户在内故二象门初象户门内户外曰庭艮门在三故初与二皆不出兊初固坎水塞其下流也坎险在前又变坎又互坎艮见险而止皆不出象卦唯初有应故兼外卦以立象不出不妄动也故无咎云谓初兑始兑时酉将阖户二震始震时卯将辟户以此辨不出之吉凶
　　象曰不出户庭知通塞也
　　时塞则不妄求通是为知通塞坎通兊塞知则坎之通象又变坎伏离明也
　　九二不出门庭凶
　　阳德居隂在中无应其门庭象止象皆在前故不出初之无咎敎以静也二之凶敎以动也此震爻故也是知节而不知通者故小象曰失时汝光曰变屯以经纶可勿出乎
　　象曰不出门庭凶失时极也
　　言失时之甚惜之也时字指坎即时用大矣之时有坎之通而二不能应故失时
　　六三不节若则嗟若无咎
　　爻处兊极又互震动说而动故曰不节兊为口坎为加忧兊说之极则生悲叹皆嗟象又震为音声为出三动体离坎涕涙出目故嗟若财不节则伤费情不节则败度自作之孽何所归咎王弼曰或有罪自己招无所怨咎亦曰无咎节之六三是也
　　象曰不节之嗟又谁咎也
　　此与解卦小异详见解卦订曰同人解节皆曰又何咎程可久王介甫皆云此与同人同犹云不节而能嗟则可无咎也
　　六四安节亨
　　水居泽上泛则不节以坎化兊塞其下流又与兊之塞其下流者相应以隂居隂与五又互艮止故为安节五本当位以节中正以通极美之爻四近五顺而承之故安节亨谓上坎之阳因承五而见也
　　象曰安节之亨承上道也
　　承即顺也安也承五中正以通之道故亨
　　九五甘节吉往有尚
　　爻变坤土其数五其味甘下有恱体兊为口坤土象稼穑稼穑作甘在口上而人说之甘象此又心亨之爻甘则自心之恬适也吉则节之尽善尽美者往有尚即坎之行有尚往有功也盖水性就下此阳居上卦之中故逆计其往而为之说小象但释位中可知矣盖往有尚止是心亨中通之义
　　象曰甘节之吉居位中也
　　言位在上体之中而往有尚之义可见矣
　　上六苦节贞凶悔亡
　　居节之极伏离作苦故曰苦节爻变大象离而居其最上亦炎上作苦也贞凶即不可贞谓节极宜知变通也一说以事言无甘节之吉故贞凶以理言无不节之嗟故悔亡此直以凶字作凶字防不知贞凶悔亡止是一义唯贞则凶谓不必贞耳穷变通久者易也坎本能通而此居最上当穷极之位故小象曰道穷言当变通不宜守故故既曰贞凶旋曰悔亡
　　象曰苦节贞凶其道穷也
　　卦主坎阳皆有通义然卦以节名而爻爻皆有节义者惧其通而溢也至于上则节之穷矣穷通之反也故又贵通卦辞曰苦节不可贞此爻又在中正以通之外故曰贞凶见不可贞也不贞则悔亡其妙全在道穷二字中
　　【兑下防上】
　　孚信也二隂内而四阳外二五之阳皆得中以六爻言为中虚以二体言为中实皆孚象又说以应上防以顺下亦孚义也订曰小过过也中孚信也盖谓大过小常也小者过斯乃谓过外相孚貌也中心孚斯乃谓信周省贞云中孚象鸟未离殻天真未散小过反之则孚亡矣遡曰中孚肖离内隂外阳象中柔外刚之卵时则卵孚而雏始出小过肖坎二阳体而四隂翼时则雏出而飞矣元公曰颐大过二隂二阳在外气分也中孚小过二隂二阳在内气合也以应干坤坎离之分咸恒既未之合潜老曰上以颐大过坎离终每卦合七卦少阳数也下以中孚小过既未终每卦合八卦少隂数也
　　中孚豚鱼吉【虞黄作遯鱼谓有遯象也】利涉大川利贞
　　防为风为鱼兊为泽豚鱼生于泽中遇风则拜最不失信鹤知秋鸡知旦三物皆信故卦爻象之木在泽上外实内虚舟涉川象二隂中虚二阳中实故利而贞程子曰存于中为孚见于事为信郝解曰中庸诚明诚实明虚也
　　彖曰中孚柔在内而刚得中说而防孚乃化邦也【古无乃化邦也】豚鱼吉信及豚鱼也【举正作信及也少豚鱼二字】利涉大川乗木舟虚也中孚以利贞乃应乎天也
　　二柔在内而中虚二刚居中而中实虚则内欲不萌实则外诱不入此中孚体象也说而防一串说下说乎上则下信上矣上防乎下则上信下矣上下交孚举天下而信之则化及万邦矣孚本说防来化邦本孚来及至也豚鱼吉谓信至于豚鱼则信出自然故吉非谓见信于豚鱼亦非谓信可感豚鱼也外实内虚有舟虚之象至诚以涉险如乗防木之虚舟以行乎兊泽岂有沉溺之患故利涉大川干之利贞一元之亨也中孚以利贞则与天应矣为其由中而出与一元之妙相合非由行上见得故曰与天应盖兊防二主皆由干之既亨而成也程子曰才不诚犹不才也才诚本一天道自不容伪故必中孚以利贞乃应之天机之动如豚鱼虚舟之行于风泽矣【煦】按卦名中孚而末曰应天全是说一诚感通之妙
　　象曰泽上有风中孚君子以议狱缓死
　　矣鲜曰大象言用刑者五皆取雷火火明雷威也噬嗑火雷也丰雷火也旅与贲艮综震亦雷火也解则上雷而中爻火也此则大象火而中爻雷也徐子与曰离明照得情实则刑不滥噬嗑去间丰当多故非动无以致其决故兼取震贲过于义旅不留狱非艮以止之则轻于用刑故取艮中孚肖离而互震艮兊议防缓象敎深矣崔憬曰流风令于上布惠泽于下中孚之象也兊恱震喜坎狱不见故议狱缓死则至诚恻怛之意溢于用刑之间矣
　　初九虞吉有他【陆苏作佗】不燕【燕字郑东乡作变非也】
　　一说虞乐也安也燕喜也安也谓中孚之初其志未变故有与六四相信而安乐之象所以吉若不信六四而别信于他则不能安乐其中孚矣故戒之本义虞度也谓四隂得正是可信之人初能于未有所主之时度其可信而信之则得所安而吉然人情审于其始而多变于其后若复有他而失其所度之正则彼此必不相信而不得所安矣此二说皆言应爻本义较胜【煦】按此当为虞祭之虞虞思也盖虞则后之祭祭之最初者也祭固贵诚虞则思之极切祭之最诚是信发于中最初之感通也故言于初爻见当如虞祭之信自初而已然乃吉也因变坎互艮有人鬼隐伏之象故也若或有他不能自尽其诚信于最初则后此之追悔何及乌能燕然哉通爻止象最初之诚出于自然如孺慕之说耳虞祭始于虞故周公引之观志未变可知矣
　　象曰初九虞吉志未变也
　　变坎故言志志未变谓初也凡事之始未有不至真无伪者以其诚信之志未变若孺慕是也若至再至三则利害纷然乌能燕哉故曰有他不燕孔子不取文子之三思正此义
　　九二鸣鹤在隂其子和之【笔乗鹤作鸖鸖喜隂恶阳上从雨古鹤作隺】我有好爵吾与尔靡之【子夏作摩之京房作劘陆绩作防一曰卜陆作糜古音通也】大象离雉象变震鹄象不言雉鹄而言鹤信故也鹤八月霜降则鸣兊乃正秋故象鹤中孚伏小过之遗音兊为口鸣象故谦豫象小过皆言鸣又震之笑言哑哑也故三卦有震皆言鸣在隂者鹤行依洲渚不集林木今九居隂位在隂象防长女兊少女子母象好爵懿德也阳德居中故象之子尔皆指五因中孚感应极至故不论君臣皆呼子尔凡爻之象皆先本爻后及应比故鸣鹤好爵皆指二吾与尔靡之者谓吾予尔以系恋之具也物相爱莫如子母人所慕莫如王爵鹤鸣子和天机之自动也好爵尔靡天理之自孚也靡同縻系恋也防为绳系象兊口相向母子和鸣象
　　象曰其子和之中心愿也
　　二五同阳坎为心动得正应五故曰中心愿也
　　六三得敌或鼓或罢【升庵音碆与歌叶易林罢音他为证】或泣或歌一说得敌谓上九信之穷者六三隂柔不中正居恱极而与之应故不能自主其象如此不知三四两爻皆言上下爻相比之义乾卦进退无恒坎卦来之坎坎皆是也必谓隂阳相应始为得类尽有相应而不美者矣必谓不相应为不得类鹤鸣子和固两阳矣此爻当风泽之交故兼防而言象敌谓同为卦主也防进退不果作止象互震为声鼓象艮止罢象大象离变互离目伏坎皆泣象兊为口为巫歌象震恱而动鼓矣遇防不果则鼓而罢也离目伏坎水泣矣乃不果泣而遇兊口之震动则歌也皆中心摇摇不能自信之象凡言得者皆隂爻得主得朋是也王弼曰三四俱隂金木异性敌之谓也以隂居阳自强而进进而碍敌故或鼓四履正位非三敌所尅故或罢不胜而退惧见侵凌故或泣四履谦防不报仇敌故或歌歌泣无恒位不当也宜曰三以震鼓四以艮罢防入而伏者泣兊见而恱者歌
　　象曰或鼓或罢位不当也
　　居三接防故位不当集曰四之小象絶类上可知三四为兊防之敌
　　六四月几望【京作近望荀作既望】马匹亡无咎
　　卦具防兊震艮四象一变而防震艮三象不见止有兊象兊则趋望之候故曰几望几近也震为马爻变互成离牛不见震马马亡象匹配也未变防兊两隂配为震马是为有配既变则震马之相配者不见是马之匹者亾也坎之象月隂得阳也此外则防兊多言月如小畜之上蛊之先甲后甲防之先庚后庚归妹之五以震伏防兊覆防故皆言月盖月本隂体其上面阳光见于朔而象震见于望而象干者非月体也皆所受之日光也故邵子于防隂初萌指为月窟谓隂体方露耳日之阳光出入于月有进有退有微有盛亦如卦爻之隂阳有初有中有上有微有半有盛也初隂防也观月窟见初隂也盖防本干体而微隂初来于下故曰干遇防此卦有震有兊正阳光趋而就盈之时爻变纯干成望时之月象由震兊而见干故曰几望又兊为隂终防为隂始其中正见乾象巽兊皆与干近故曰几望若论隂阳之理止是微隂垂尽变为纯阳之干故曰月几望马匹亡也月几望与马匹亡同义月几望指未来者言马匹亡指已过者言犹云兑象已见去干不逺而前之震象已没耳易之卦爻总明隂阳进退之几也
　　象曰马匹亡絶类上也
　　防隂卦兊亦隂卦类也四柔三亦柔类也未变则与兊合震同类之相倚也既变则震象不见故曰絶类而与五上合干干上卦也故曰絶类上也言不复与下卦配也
　　九五有孚挛如无咎
　　挛如即鹤鸣子和我爵尔靡也挛牵连也即系恋之义言固结不解也防手艮绳故象挛无咎者上下交而徳业成也
　　象曰有孚挛如位正当也
　　刚健中正中孚之实位之正也又居尊位为孚之主位之当也与履不同履爻贞厉此爻无咎也
　　上九翰音登于天贞凶
　　防为鸡礼记鸡曰翰音翰羽也鸡鸣则振拍其羽也因与震应又伏遗音之小过故二曰鹤鸣而此曰翰音鸡信物天将晓则鸣有中孚之义防为髙又居天位防髙上极风体飞扬登天象王注曰音飞而实不从之谓也凡言登者皆实象也今以音声登之即声闻过情之说中孚一卦爻爻皆有孚义二隂中虚二阳中实皆孚也上在其外穷而不中故象无实之声登天本言位何可长则言时言天明不久将不鸣也
　　象曰翰音登于天何可长也
　　不过天明一时而已
　　【艮下震上】
　　四隂在外二阳在内隂多于阳小者过也阳主发散大过四阳在中故以为过隂主收敛小过四隂在外故以为过
　　小过亨利贞可小事不可大事飞鸟遗之音不宜上宜下大吉
　　矣鲜曰中孚象离为雉飞鸟也伏而变为小过则象坎见坎不见离则鸟已飞过微有遗音也卦二阳象鸟身四隂象鸟翼中互兑口遗音象遗音人得而听之则鸟低飞在下不在上与上六飞鸟离之者不同矣【煦】按阳之亨亨于隂今阳在隂中故亨坎之行有尚心亨而以时用阳为隂陷也今隂包阳而过阳犹之乎陷耳二阳陷盛隂之中又不得位故但曰小者亨即小过之义亨者盛隂在外又得中也小者何过过乎阳耳其病乎隂者仍主乎阳也隂过故可小事刚不中故不可大事此卦之德只亨利贞三字尽之利贞即在亨中谓二五得中也若初上不得其贞则不利而凶矣可小事不可大事即人事以明之飞鸟以下即物理以象之过有两义有过甚之过有过去之过今动于上故取过去之过鸣而动于上而又过矣故取飞鸟遗音卦体上动下止震阳失位于上而二隂违而去之艮阳得位于下而二隂趋而承之从动用之爻论故以为上逆下顺又五之隂居非其位二之隂居得其位此一逆一顺之故也故不宜上宜下亦即可小事不可大事之义虞翻曰上隂乗阳故不宜上下隂顺阳故宜下大吉
　　彖曰小过小者过而亨也过以利贞与时行也柔得中是以小事吉也【易举正作可小事无吉字】刚失位而不中是以不可大事也有飞鸟之象焉【一无此句】飞鸟遗之音不宜上宜下大吉上逆而下顺也
　　阳为卦主隂过于阳隂又在外而得可为之位故小者亨此据动用之爻相形而见也过而犹然利贞非与时行者不能谓小过似不宜利贞而兹得利贞以其与时行也柔谓二五得中故小事吉刚谓三四不得中故不可大事卦体内实外虚有飞鸟之象故卦辞曰飞鸟遗之音不宜上者上卦隂乗阳而四五失位逆也宜下大吉者下卦隂承阳而二三得正顺也阳尊隂卑礼也【煦】按遗音既过而兑口在上防风在下故其音下闻重防之申命亦自上布下也此逆顺之辨也
　　象曰山上有雷小过君子以行过乎恭丧过乎哀用过乎俭
　　雷在山上其声下闻故取飞鸟遗音当小过之时小事可过又不可甚过三者皆小者之过过之善者也过其当过则与时行矣行丧用皆见于动象震恭哀俭皆止于节象艮
　　初六飞鸟以凶
　　在过初应震动之阳故象飞鸟应动阳而未及兊口故不及遗音是初过而尚非已过也在止初而应动初位下而应上失宜下之义故凶以者因飞而致凶也
　　象曰飞鸟以凶不可如何也
　　自取之灾莫能解救之意野同录曰飞鸟之凶凶有以也
　　六二过其祖遇其妣不及其君遇其臣无咎
　　通爻皆当位之象故小象曰臣不可过也因下卦主三阳故兼主爻而设过不及之言阳祖隂妣阳君隂民震艮皆一君二民三阳居二上而为卦主故称祖称君过祖遇妣据应言也遇妣遇臣谓二五皆隂遇而非正故宜应而不应也三阳为君而二适处下故曰不及五君二臣今二适得乎臣位故曰遇其臣兼过不及言者为爻在中也本卦初四三上皆应而二五不应故也卦象本隂过乎阳故六爻以阳应隂皆曰弗过大者本不及也以隂应阳则曰过之小者本过也遇者大象坎伏离离与震遇坎与艮遇故言遇爻变防中互干干与防遇四以震变坤震与坤遇上以震变离震与离遇义详噬嗑六三及原卦订曰二唯承阳故无咎此即下顺之义订又以三为父四为祖又以三四为臣其妣与君皆以应五为说此亦近理之论盖据三四以观二则二为过时势不同又处得中用事之地也据五以观二则二为不及尊卑之分也祖妣以三四之阳与五隂对防也君臣二五对看也
　　象曰不及其君臣不可过也
　　臣谓二四隂皆有过阳之意二隂柔顺独处下之臣位而得其中正则必无过君之理臣不可过以臣之道原不可过全是当位之说而不及其君之义在言外
　　九三弗过防之从或戕之凶
　　三四皆阳不能过隂故皆曰弗过隂势盛而阳势微隂邪僻而阳正大此爻应隂比隂故宜防之若不防而反从之则必被戕害而凶集曰阳亘隂前艮门止防之象防入从象兊毁戕象
　　象曰从或戕之凶如何也
　　如何者言凶之甚也大象坎伏离爻又变坎又见兑毁戕象
　　九四无咎弗过遇之往厉必戒勿用永贞
　　三四同一弗过三止而动故有从之之凶四动而止故有往厉之戒弗过而动位又不当宜乎有咎以刚居柔故无咎过与遇皆指隂三之隂在下其性止故须防四之隂在上阳性上行震又善动故遇往者往从隂也永贞者贞固之心长不违也四与五比正隂阳交接之防而震性善动若往而从隂必至危厉所以当戒勿以隂阳相得为长久贞固之道斯可矣此爻之遇以震变坤震与坤遇集曰三凶而四无咎刚居柔也弗过遇之与弗遇过之相反俱对六五言盖四与五相遇上与五则已过而不遇同为震体而凶与无咎天壤矣
　　象曰弗过遇之位不当也往厉必戒终不可长也位不当者刚居柔位与过阳之隂接也终不可长即勿用永贞所以宜戒也
　　六五宻云不雨自我西郊公弋取彼在穴
　　大象坎云象互兑雨象兑为西五动变干为郊又兑西防东今主兑而应防自西向东之象以丝系矢而射曰弋坎为弓防绳坎弓弋象坎为隐伏坎以窞陷穴象需之出穴入穴皆坎也本卦象飞鸟鸟之巢多在髙处防为髙今至五则髙而在上又应防居中故不言飞而言穴五变成兑不为飞鸟不为震动在穴象艮为手五与二应手入穴中故公弋取彼在穴隂居五故变文称公鸟既在穴则有遮避非弋所能取云自西而东则不能成雨皆小过而犹未甚过以其居中故也雨以下降为功今宻云不雨是隂已小过而未甚故象曰已上也本卦宜下不宜上弋之为道所以上取飞鸟今弋取于穴穴隂类指二也以弋取穴隂固秘而不发是亦小过之象不能取者隂与隂无应也【煦】按小过而未甚之说未当卦因小者过而得名是隂过于阳故不雨礼记曰隂阳和而雨泽降可知矣小畜以小畜大小过以小过大皆隂爻得志故周公之爻词同文王小畜之卦词先儒有曰小畜不雨者阳胜隂也小过不雨者隂胜阳也此说是也
　　象曰宻云不雨已上也【举正作已止也郑作已尚】
　　本卦上逆下顺宜下不宜止今髙而在上故曰已上五隂已上便不与震阳同乃变而为兊则成西郊之宻云矣雨本降下之物今已上安得雨乎然弋取之义亦在其中盖弋取在穴是在下不应之象自五而论仍是已上之义故孔子止释宻云一句集曰小畜既雨以有二阳畜之于上故畜极成雨今五之上又有上六隂盛阳不交岂能成雨象曰不雨归咎上六也
　　上六弗遇过之飞鸟离之凶是谓灾眚
　　四曰弗过遇之言阳不能过隂而与五相比是弗过乎隂而适遇隂也此曰弗遇过之言上六隔五不能遇阳而居于上位反过乎阳也爻与四相反故也离之者髙飞逺举不闻声音正与飞鸟遗音相反坎为灾眚灾天灾眚人眚凡隂多于阳者圣人皆曰有灾眚故复卦之上亦言之【煦】按此爻之遇变离与震遇也
　　象曰弗遇过之已亢也
　　亢则更上矣
　　【离下坎上】
　　既济事之已成也为卦火在下而炎上得水则不泛散而有其用水在上而润下得火则行有尚而有其用又六爻之位各得其正故为既济李子思曰坎离以隂阳之中救大过二济以交中救小过隅通曰上经纯坎离日月满也望象下经既未济日月合也朔象始乾坤天地开也终既未日月合也望为月之半经亦半也朔为月之全经亦全也故曰日穷于纪月穷于次星回于天嵗将更始而贞下起元矣以一月言之坎离为望既未为朔以一嵗言之坎离为夏既未为冬当夏则井泉冷而日光烈是水甚寒火甚热也岂非坎离之两分乎两分则为纯坎纯离之卦冬则日可爱而井泉温是火反不热水反不寒也岂非坎离之相合乎相合则为既济未济之卦【煦】按日月者天地轮转之隂阳故言日月皆言隂阳也
　　既济亨【句】小利贞【句】初吉终乱
　　矣鲜作亨小句旧注作小亨句皆缘防利贞二字不知为自具之卦德必欲作不贞则不利之说耳观既济之下即系以亨非亨而曷由济乎非既济而何由见亨乎盖亨即既济之注脚也今欲连小字作解则彖中既以为亨小矣何以又复言亨也如以此作小亨则彖中自应以小者亨也为句而既济亨之亨不为赘疣乎凡卦内性外情内体外用情由性具用以体全此卦两主皆得正位而隂独正位于内故曰小利贞言隂之得中而正位于内耳卦本水火相济然烹饪之事火之功居多水则安受其成故以利贞归之于小且水性润下今火在其下非安置有道则水必灭火故曰小者利贞彖中利贞虽不连小字然柔正而位当则谓小矣其兼刚而言者明上下两主也因上卦主水其位得中与火相应其性实能灭火则小者之利贞亦愈可知下曰初吉即小利贞也指内隂得位而言故彖词以为柔得中终乱陷于外也故彖词以为其道穷初终者内卦先而外卦后也盖火之为用易于泛散得水则有以约之而可以相济水之得火始有烹饪之功若煎熬不已必有沸腾之患故终乱此水火相须之化也
　　彖曰既济【杨易谓既济下脱小字】亨小者亨也【郭京作亨小小者亨也】利贞【杨易谓脱也字】刚柔正而位当也初吉柔得中也终止则乱其道穷也
　　凡卦必有动用之主爻凡小皆指隂大皆指阳柔皆指隂刚皆指阳例也此曰既济亨又释之曰小者亨也明所亨之故在六二二隂故称小六十二卦皆有上下两象而上下两象莫不各具乾坤之体莫不各有九六之二用行于其中然阳德有为而隂体静镇故干之用九节发明元亨至坤之用六节则不复言亨但曰利永贞而已卦名既济非亨而曷由济乎亨非干九之用而曷由知为亨乎此卦下本干体九二既亨于坤实而成坎则二之一位小隂乃得而据之故指其位而证之曰此居隂之二位能亨之妙在其中故曰小者亨也其下释利贞便遂以为刚柔正而位当矣亨义既释于小字中利贞即亨后之事故下文但释利贞不释小字盖在卦词小利贞本为一句此则释为两义耳刚柔正而位当非指六爻盖干中亨居五刚之位则坤中乃居二柔之位阳刚隂柔阳尊隂卑故曰刚柔位当乃特添出正字明贞之义耳凡此皆亨后事也初吉柔得中也仍是小利贞之说柔即小中即当位吉即利贞之说终止则乱谓上六也内卦先成故曰初外卦后成故曰终至上又一卦之所止故孔子以为道穷
　　象曰水在火上既济君子以思患而豫防之
　　水本尅火今在火上此异不害同之象自乾坤开辟至此万物芸芸并育不害止成得一个天地此为易终故为此合异为同之象若未济则同而异矣因合异为同其中不无相害故又有思患豫防之象水在火上天地隂阳际防之极功思患豫防君子经纶济事之妙然而参賛位育裁成辅相在其中矣患者坎险也防者见几之事离明也思者坎离之中爻也豫者水火居五行最初形之未成而先以气见者也
　　初九曵其轮濡其尾无咎
　　此爻居方济之始方济从未济来故未上濡首而此则濡尾尾而濡则已济而犹未甚离故象于初曵轮者所负之重未甚脱离也然既曰曵是已将置之于后矣凡皆初济之象作未涉解者甚非只是功已垂成犹有些须未甚了当耳然轮虽曵而终不我累尾虽濡而必非濡首故无咎曳轮濡尾皆坎在其后之象舆以轮行此为足爻故象轮
　　象曰曳其轮义无咎也
　　理势之当然揆于义固无咎也
　　六二妇丧其茀【虞作髪诗曰鬒髪如云离为妇坤为髪坎为盗也子夏作髴荀爽作绂董遇作笄】勿逐七日得
　　易言得丧俱在坤爻盖隂以阳为主得阳则得失阳则丧矣易之卦爻皆自乾坤二用来此正周易之终乾坤二用相济而有成故上下卦各举乾坤之动用者言之然乾坤二体又干动而坤静即如此卦非干二之动则二位不虚安得成离非干二之动则五位不实安得成坎故象词小者亨也虽指位而证之实主离也亦非主离谓干二之既亨故此虚彼实也若使干二不亨阳居二隂居五中则中矣安得为正安云当位今虚二实五则柔正而刚亦正故以为贞位当则不偏不倚利之妙也此爻与彖同义其丧谓九二之上也其得谓变阳若复初然也故云七日以卦有六爻兼本位则七也二隂爻离中女妇象九二动而上徃致六二虚而成离故象丧坎为舆茀所以蔽车阳外徃而覆物故象茀坎盗离戈兵故丧茀妇人丧茀则无所遮蔽坎水内明离火外明无遮蔽之象隂静而中居故言勿逐隂与阳相倚而相资爻又变阳故言得隂阳之流行无逾六位故言七日火之入水无骤热之理故七日得
　　象曰七日得以中道也
　　丧茀乃成爻成卦之故故不释七日得本爻之用也故释之二隂既来得其中正故克与五阳应而七日得也
　　九三髙宗伐鬼方三年克之小人勿用
　　离戈兵变震动伐象鬼方北方国也三应上坎居北故曰鬼方坎隐伏鬼象变坤邑国象离三三年象阳变坤隂小象居三人位小人象一曰比人位之隂小人象变坤互艮止勿用象离坎本相克而三四实相接之爻若火不足以胜水则必为水所尅安得有离在坎下乎今离在坎下与坎相接故取髙宗伐鬼方之象髙宗国势微弱象火之本不胜水鬼幽暗象坎隐伏坎离先后天图皆相对待义本相射今比隣而居必致相击故取伐象以火胜坎故取鬼方水之灭火原不待时火之热水必须时既久故象三年水与火隣而火无伤则火气必能入水故以为克三居离终实为阳爻离又以外阳用事故曰小人勿用潜草曰竹书纪年武丁三十五年周王季伐西洛鬼戎皇极经世髙宗戊子己丑既济值运预司契耶遡曰既三未四爻同系同未四自内而外奉君命以出征则曰伐三年之赏要既济之终也既三自外而入报成功以振旅则曰克三年之惫原未济之始也【煦】按既三未四皆水火相接之爻故皆言伐未之离上而既之离下故既独言克火以在下为功也凡爻皆趋上而未五为隂故言赏赏以物隂类也
　　象曰三年克之惫也
　　为时既久用力必多而卒以求胜故惫淇澳曰一伐鬼方也在未济之四方励精有为三年不厌其乆在既济之三欲安静无为即三年已觉其惫【煦】按既济之克未济之赏皆待三年如是之难何也既济则偷安而乱三年者委靡之象未济则势隔而时艰三年者艰阻之象久逸者不能习劳故尝觉其惫值艰者尝自幸其功故不能无赏
　　六四繻有衣袽【子夏作□有衣袽说文作需有衣絮周礼注作襦有衣絮京作繻有衣絮杨易繻作濡与濡尾之濡同】终日戒
　　四变互干衣象伏坤为帛繻象互兊毁折敝衣象爻居离日之上已进于坎离日已尽之象本义宗程传谓繻当作濡衣袽所备以塞舟者谓时虽无患而水性多濡亦当豫防虽终日而戒惧之心不此以豫防说戒惧疑水性润下丝路可通深合爻卢氏本虞说繻者布帛端末之织袽者残币帛可拂拭器物者繻有为衣为袽之道见贵贱无恒犹或为衣或为繻也虞翻曰繻者帛之末事之末路不可不知繻有幸而补缀为衣有不幸而拭器为袽处多凶之地贵贱无恒不可不戒此象水火相接水性可下而火性可上疑水不戒必至灭火火不戒必至熯水盖新者不能保其不故整者不能保其不敝故须戒也缘此爻当坎离相接之际坎之刚柔际也亦是此爻坎虽尚往有功而炎上之离薫蒸于下渐而温渐而热旋且沸而不可濯矣此正贵贱无恒之势故宜戒且水性润下如不豫防其罅隙水一泄而火旋灭矣何能成为既济乎此两说皆思患豫防之义
　　象曰终日戒有所疑也
　　疑水润下必将灭火是一义疑贵贱无恒是一义当心腹之爻处多惧之地故爻说戒而象说疑坎为狐疑故也
　　九五东隣杀牛不如西隣之禴祭【汉郊祀志作瀹论衡作礿】寔受其福【礼记作实】
　　周易卦爻皆据先天图而言其隣字遇字详具噬嗑暌姤诸卦此爻变坤互震则坤震隣也震离亦隣也坎位图西而震离皆在图东故有东隣西隣之象来氏拟象虽当至以东西为水火之隣谓此为既济之终当戒其侈盛皆未得旧注以西隣指二谓为得时说本虞翻不过谓禴祭二字非离不可言也然爻之美恶唯本爻之时位当之从无专美应爻者况与吉大来之不合一说五与四隣亦未明隣字之义崔憬曰五坎为月月出西方西隣也二应在离为日日出东方东隣也离又为牛今与坎隣受水之尅东隣杀牛象禴殷之春祭下引克商之年月谓周为西隣则不必当知二五两爻为上下之主今五之一爻正由干二一亨而出干既施矣则虚其体居东而为离自对坎而论则离牛上应坎水故以为东隣杀牛坤中既交于干二则坤实其体居西而为坎此爻正是坎之中爻前离已过后隂未来故小象以为当时坎本具有孚心亨之义与祭祀之诚相似且陈牛于互坎隐伏之下故遂言祭禴薄也对离而论杀牛者厚则无牛者薄故遂言禴祭正坎五得时之地故言不如离虚坎实虚者不如实者之美故曰东隣杀牛不如西隣而实者受其福也福谓承乗应皆得隂也实由一阳来于坎中之故故小象以为吉大来吉即福也大谓阳即实也来即受也在本爻言本爻而已一曰坤本为牛干中来五灭坤牛而成坎之隐伏故曰杀牛
　　象曰东隣杀牛不如西隣之时也寔受其福吉大来也时字指当权得令而言正发明不如之理干称庆称美称吉称大皆福之谓也吉大来吉即庆美大善之说唯干始足以当之谓中五自干来耳非所本有而来之自外则以为来即受字之义
　　上六濡其首厉
　　初在卦始则言濡尾是涉而已济未尽脱离者也上在卦终是溺而不知返者也如人出离乱而置太平必不至于盈满故有曳轮濡尾之象若太平久而倐当离乱则必茫乎无措故有濡首之象此正终乱之爻故有濡首之危象若当四五两爻便以为济道将革者非也此爻指乗刚而言干阳为首今没于坎中故濡首而有厉
　　象曰濡其首厉何可久也
　　何可久方说既济之后即终止则乱之义
　　【坎下离上】
　　火炎而上水润而下不相为用六爻皆失位曷由能济
　　未济亨【句】小狐汔济【古本亨小句狐汔济句】濡其尾无攸利亨动也未济而亦曰亨者如言未济之所动在此二五两爻故彖释曰柔得中也盖亨有通义有动义此则言动义耳若以时至则济为亨便防作通义便是说既济了坎为水为隐伏穴处而隐伏又且近水狐象坎又为心病故狐多疑小狐者阳为隂陷伏于隂下而上与隂应故小之汔几也谓将济也既济之濡尾已济而未甚离也此之濡尾将济而微有所染也未济则险难在前何所利哉小狐汔济彖曰未出中指刚之陷者而言濡其尾无攸利彖曰不续终也正指未济而言孔子以为男穷谓阳皆在上而失位也
　　彖曰未济亨柔得中也小狐汔济未出中也濡其尾无攸利不续终也虽不当位刚柔应也
　　卦词未济亨三字作纲下句皆未济亨之象彖词柔得中作纲未出中不续终则释卦词下三句刚柔应则补说亨字柔不宜在上而得中今在上得中则未济可知既得其中则其亨可知然柔既在上得中刚必屈伏其下而陷者不能上往有功下曰未出中便指二言矣不续终者隂阳之理如循连环终而又始则终之续矣今润下者下而不上炎上者一发而趋于尽则终而不能复始故孔子以为男穷亦即柔中主离之虽不当位明指爻言然火不宜上水不宜下亦在其中刚柔应只说亨义却重柔边与柔得中相应
　　象曰火在水上未济君子以慎辨物居方
　　炎上润下物不同也火南水北方不同也济者同象未济异象也君子慎以辨其物使各居其方辨其异也
　　初六濡其尾吝
　　既为已渡之濡此则方渡之濡也以无能济之才处无可济之势而思欲有济故周公以为吝孔子以为不知极【煦】按曵轮濡尾言于既初是微有未尽脱离者濡曵原是一义在未则分言于初二者狐之尾拖而在下济水则先受之况坎为狐初尤在下故既未之初皆言尾既初曳轮离在先坎轮在后也未二言轮坎为舆轮在舆中二在坎中故孔子释以中正是亦不轻进而曵之者也郝解曰爻词于初曰不知极愚者不及也于上曰不知节知者过之也【煦】按尾止是在下之义凡兽之尾皆可上而狐尾决不能上故既未之初皆象之谓狐济揭尾者亦非果能揭尾则未济者不濡矣
　　象曰濡其尾亦不知极也【朱子疑极作敬字或云是拯纂言音竞皆不若如字】不度其才不量其时位未济而思济故以为不知极极字对初言也
　　九二曵其轮贞吉
　　凡人之行无所系累则脱然长往既方济而未甚离故象曵轮此思济而不能遽进故亦象曵轮言若有所累于后者然也此在未中又是陷体欲进而为隂所累故周公以为贞孔子以为中以行正凡事如未济此后之险阻未可量则不宜躁进故居贞为吉止是度德量力不躁进耳
　　象曰九二贞吉中以行正也
　　九居二本非正然犹得中故能因中以行正
　　六三未济征凶利涉大川【正疏作不利涉大川非】
　　此坎险最深处又互重险故有未济征凶之象然变为防舟而两坎不见故又有利涉大川象因险之尽处上与离接故宜不为坎陷也要皆悬揣之词是未济非既济之利也然涉川之说仍是冒险与征凶同义特商酌征中之一事耳荀爽曰征上从四则凶利下从坎故利涉大川此作退而不济说与上未济二字之防相合然独表未济者三将出险前犹互坎也
　　象曰未济征凶位不当也
　　未济之爻皆不当位此爻独甚为处坎险之极当上下变易之际前又互坎而乗承皆刚故独言未济且曰征凶
　　九四征吉悔亡震用伐鬼方三年有赏于大国
　　去坎入离故征吉征者变互震也三陷之极故凶四出险故吉当心腹之爻而水火相接故悔去水适火水不得而侮之故悔亡此与既三皆水火相接之爻水如不能灭火则火必熯水故有伐鬼方之象鬼方下坎也由离互震兵戈震动伐象水之灭火必骤火之入水必迟故既未以火接水皆言三年谓不骤也离数三也易筌曰三出坎而求离故以涉为利四居离而履坎故以伐国为功【煦】按既未征伐离变震也既言克而未言赏未有艮象也伐而行赏则伐止矣既中亦有艮象因犹在坎中故止言克
　　象曰征吉悔亡志行也
　　坎志震行心腹之爻而见动象故曰志行又缘此爻仍是未济故但言志
　　六五贞吉无悔君子之光有孚吉
　　贞谓居中得正乃六五之所自有故吉无悔者自无悔也悔亡者有悔而亡也四居无恒之际多疑之地故有志可见五自得中故无悔离光外焕光由中出故曰君子之光即贞吉无悔也唯贞故克与九二相应故有有孚之吉贞自其居中言悔自其存心言光自发诸身者言孚自征诸人者言
　　象曰君子之光其晖吉也【一作辉】
　　贞本言德离则以辉光外焕为德故上曰贞吉下曰孚吉而此止以为晖吉也
　　上九有孚于酒食无咎濡其首有孚失是
　　坎故言酒在上故言首居上而应坎故孚于酒食而又以为濡孚于酒食据应而言饮食人所资以养者故无咎濡首以下占也饮食而节何害于饮食若至濡首而溺于其中则虽有孚而失其所是盖离明之德本能辨别是非今处离之极而与外暗之坎相应故失是象言不知是不明也饮酒句爻中本言无咎象兼饮酒濡首以为不知节盖无咎以上止据位言相应之理濡首以下始据时势而言其才也
　　象曰饮酒濡首亦不知节也
　　节者事之界也爻词无咎失是本两义孔子畧去无咎合而释之可知爻词止是一义盖无咎以上止言位之相应濡首以下则不审乎时势而至于溺也














　　周易函书约注卷十二
<经部,易类,周易函书约存__周易函书约注>
　　钦定四库全书
　　周易函书约注卷十三　　礼部侍郎胡煦撰
　　系辞上传
　　系传作于孔子中或夹以子曰盖孔子固述而不作者也由文周至孔子厯有年所其间先儒表彰周易不止一家孔子纂集而杂取为传间或附以己意则门人加子曰以别之亦如删定之诗尽有不知何人所作者矣
　　本义曰系辞本谓文王周公所作之辞系于卦爻之下者即今经文此篇乃孔子所述系辞之传也以其通论一经之大体凡例故无经可附而分上下【煦】按此当是孔子系辞因累为传耳若作文周系辞然则说卦之传亦文周说卦乎
　　天尊地卑【一作埤】乾坤定矣卑髙以陈【以陈郑元作已陈】贵贱位矣动静有常刚柔断矣方以类聚物以羣分吉凶生矣在天成象在地成形变化见矣
　　此总推卦爻卦位卦象卦占卦变之所由起上截皆天地生物可见之象下截皆言卦爻所自出无形者借有形而显故曰定卑髙在天地中止言位也贵贱者潜见飞跃也常动则行而不屈故刚常静则止而无为故柔判然有别故曰断方谓东西南北各居类谓方中所聚各有其类物谓飞潜动植羣分则并育不害也类聚者分中之合羣分者合中之分非所聚而聚宜分而不分则生息尅害之情见焉此吉凶所由生也吉谓比与应感相得凶谓比与应感不相得自无而之有故曰生在天有日月风雷因有望晦朔以时出入之象在地有山泽水火因有髙卑炎润生长收蔵之象此皆变化可覩者故曰见易之元不可见其定位断生见皆亨中事也先说乾坤定位犹是隂阳之分动静吉凶变化则隂阳之交也始于乾坤体之立也终于变化用之行也
　　是故刚柔相摩【摩一作磨】八卦相荡【荡一作荡】鼓之以雷霆润之以风雨【乐记润作奋】日月运行一寒一暑【姚信本运作违】乾道成男坤道成女干知大始【大王肃作泰】坤作成物【作卢姚作化】
　　本上变化来全说亨中事周易卦爻悉由亨出故周公于乾坤两卦特标二用唯用然后有水火山泽风雷而对待之体相为流通故能成男成女以生万物然上言八卦而下独缺艮艮成终之卦此方说摩荡之始未及成终也要皆行施边事与干彖云行两施相似但就摩荡鼓润言之至成男成女之下乃始言大始与成物也刚柔即乾坤论两体则曰乾坤论动用则曰刚柔摩者初相切而比乎其体即交也交则参错其体有上下多寡之分故有风雷等八象与八卦相似非真八卦也荡者渐侵入而溢乎其量摩则刚柔交是八卦所自出荡又八卦之交鼓润运行是也观成男成女后方说大始则摩荡鼓润皆天地絪緼万物化醇时事故止言风雷日月不言坎离震兊盖刚柔者生天生地之隂阳男女生人生物之隂阳也然曰成男成女尚非搆精之时因男女之刚柔各异故曰此乾道之成此坤道之成耳雷霆震也风巽雨兑日离月坎寒坤暑干也刚柔无象可覩以理推之而知至男女则有象可覩矣然成男虽属乾道成女虽属坤道只是得乾坤分数多耳总皆刚柔之摩荡知谓知此作谓能此知者阳之明也如知府知县无亊不归其明察也成者隂之定也未成之始非有造作故言知已成之后有形可见故言作万物莫不由之故言大万物生养赖之故言成此二句本男女来而始之成之男女皆在其中
　　干以易知坤以简能【姚云能当作从】易则易知简则易从易知则有亲易从则有功有亲则可久有功则可大可久则贤人之德可大则贤人之业易简而天下之理得矣天下之理得而成位乎其中矣
　　周易所阐皆天人合一之防此上从天尊地卑说到成男成女知始作成便是从一元之亨说到各正性命此即天命之谓性干彖所发明者也此下从知能说起说到易简成能便是从长善之德说到事干此即率性之谓道文言所发明者也须知体立用行天道如是人事如是子思指明大本达道旋即以位育许之皆深契周易之防也干之知始大明所烛彻始彻终非有作为故易坤之成能承天代终资始于干云行雨施不劳余力故简此二句将欲说在人之知能故逆推知能所由来而从乾坤说起易则易知二句兼天人说易简犹是说乾坤而易知易从则已说到人上唯其知之也易故其赋于人也以其所得于干之知返而知干之知仍然干之自知安得不易知以其所得于坤之能返而从坤之能仍然坤之自能安得不易从盖人之于事若无竒僻险阻之见何不知之易也若无艰难烦苦之行何不从之易也有亲有功玩二有字是说所具之天徳原自足以致之非谓人能应我也亲者一知之所融非有亲疎离异之见也有亲言所具之干德无所不纳有功言所具之坤德动有成效此段句句相承至易简理得犹是说性中之妙岂有亲二句方从易知易从来便说向人之应感乎有亲者合始终而无间故可久有功者兼钜细而靡遗故可大贤人对庸众暴弃者言德谓得于己有日新之盛业谓成于事有富有之基以上皆发明性量至此方说到事功圣人惧人不知参赞位育皆性分中事故于天下理得之上补出易简二字以见各正保合之性量与天地同大此正天下归仁之防易简即仁也天下之理得于易简即天下归仁也此处原参不得应感之说理得包亲功久大德业俱在其中
　　右第一章　天尊地卑段言对待之体刚柔相摩段言流行之用俱是说乾坤不是说天地故处处标乾坤在上其后说到成男成女便是说天命之性易知以下言经纶参赞成位之事见人之命赋有自来而因可以合徳于天便是说率性之道全是从源头说起发明天性道流通之故【煦】所由谓周易为天人合一之书
　　圣人设卦【句】观象繋辞焉而明吉凶刚柔相推而生变化【虞本变化下有悔吝二字】
　　设卦者伏羲也原易所由起也观象系辞文周也言作易也象谓竒偶纯杂上下多寡也上章是天地自然之易其日月风雷皆刚柔之摩荡而卦图之八象已尽昭著于天地之间此章从设卦起是圣人所作之易非别有卦爻也其变化之妙亦不越此刚柔而摩荡鼓润之机已尽情摄入周易中矣观象者在卦则观纯驳竒偶内外多寡之象在爻则观初末上下承乗应比之象元亨利贞潜龙勿用此系辞也明吉凶言作易之故也刚柔单说卦爻相推谓上下迭运无定在也变言从无入有化言从有入无变犹有迹可寻化则无形可覩变者坤之能化者干之用也相摩者方交也相推不已之交也前刚柔指天地此刚柔指卦爻
　　是故吉凶者失得之象也悔吝者忧虞之象也变化者进退之象也刚柔者昼夜之象也【虞作昼夜者刚柔之象也】六爻之动三极之道也
　　吉凶悔吝变化刚柔皆象辞所着故下总之曰六爻之动失得忧虞进退昼夜皆天时人事所形见故下总之曰三极之道总皆观象系辞刚柔生变化之事上章摩荡节言天道中即具有易卦此本上节来言易卦具有天道人事亦天道也下虽单着象字而吉凶等则指所系之辞说象以辞征情由象显失者冀其有助乃相违而去得者幸其有助即相附而来此谓相得不相得也天时人事皆有之顾失得之情征于事圣人以吉凶之辞宣之是吉凶之辞即失得之象故观吉凶之象而失得之情可知郁而不能自展则虞往而不能自返则忧天时人事皆有之顾忧虞之情寓于中圣人以悔吝之辞宣之是悔吝者忧虞之象故观悔吝之象而忧虞之情可知悔自忧生吝由虞起也上二段据位而言天道人事皆有进退圣人寓其义于卦辞变化之中然进退无象而变化则进退之象故观变化之辞而进退之象可知天道人事皆有昼夜明暗是也圣人寓其义于卦辞刚柔之内是昼夜无象而刚之阳眀柔之隂暗则昼夜之象故观刚柔之辞而昼夜之象可知上二段据时而言易中之辞率以天时人事为象故下总承之曰六爻之动三极之道也不言象而言道便可知周易中皆天人合一之道矣三极者初二为地有刚柔二性三四为人有仁义二行五上为天有隂阳二气此自其相偶而言若使无偶何有变化如自相应而言则初四下极二五中极三上上极皆是也动变也极至也天地人之至理三才各一太极也爻不极不变此自动变处说故云极也圣人观象无出时位位出于坤体之静镇时出于健运之迁流六爻之动兼动静言有六爻则有位有动则有时而三极皆不能外矣
　　是故君子所居而安者易之序也所乐而玩者【郑本玩作翫】爻之辞也【虞本序作象谓旧误作厚或作序非也又以乐作变杨易从之亦非也】
　　设卦观象二节言圣人作易具天人合一之妙下二节言人之学易动静皆不可离此虽说不可离于静却止说易之有裨于人居谓平居居必有位故言序如初三五上仕农工商是也安者坦然适乎其途序谓不躐等也乐者油然恱于其心玩者熟察而详味之也序非辞不达辞非乐而玩之不安乐玩亦本居来总见易中之妙非人所能违
　　是故君子居则观其象而玩其辞【郑玩作翫】动则观其变而玩其占是以自天祐之吉无不利
　　观象玩辞本上节来上节提出安乐二字见易之有裨于人此节方言人之不违乎易分动静言之静有一卦之大象因有辞以明象动有一爻之变化因有占以明变要皆天道流行其中而人事不能违者辞因象系占以变决观而玩之则日用动静胥与天符防防之中若或助之矣
　　右第二章　上言圣人作易寓天人合一之妙下言君子学易有尽人合天之功
　　彖者言乎象者也爻者言乎变者也吉凶者言乎其失得也悔吝者言乎其小疵也无咎者善补过也
　　彖谓彖传孔子释文王卦辞者也向以文王之卦辞为彖孔子之辞为传不知卦辞原出卦象故曰彖者言乎象者也如以卦辞为彖然则象传亦可云文王有象辞乎周公因卦象而设之爻辞明六爻之变有始终上下内外之异也彖辞如大哉乾元以下言纯阳至健之象爻辞如潜见言初二之变飞亢言五上之变也凡动静语黙尽善之谓得不尽善之谓失小不善之谓疵不明于善而悮于不善之谓过觉有小不善欲改而未及于是乎有悔觉有小不善犹及于改而不能改或不肯改于是乎有吝悔未至于吉而犹有小疵吝未至于凶而已有小疵善嘉也与言字同类嘉其能补过谓易爻变动所标显者如此非嘉人之能也本有过而能改之谓补吉凶失得之大不如悔吝之小悔吝疵病之小又不如无咎之善故特添一善字吉凶悔吝无咎皆本卦爻来
　　是故列贵贱者存乎位齐小大者存乎卦辨吉凶者存乎辞忧悔吝者存乎介【陈云介徐作价】震无咎者存乎悔是故卦有小大辞有险易辞也者各指其所之
　　上文既释名义此则着其义蕴欲人体之也五存字与上四言一善相应列贵贱句应爻者言乎其变齐小大句应彖者言乎其象卦有定体逐爻之变则因位而异凡爻皆上贵下贱乗者贵而承者贱列言其分而异也凡卦皆阳大隂小如大过小过大畜小畜之类小大在爻虽有所分至于卦而齐矣又如临观之大鼎井之小虽分量各殊比而齐之皆卦也齐言其合而同也吉凶在辞则有定此指卦爻说忧与震皆指学易者说忧而震之则可转移吉凶更易得失而渐至无咎盖周易固趋吉避凶寡过之书也悔吝者吉凶得失之未形介又几微之间将欲两分者也盖悔吝未萌固无所容其忧悔吝已着忧亦何益唯将形未形乃圣学关处孔子假年顔子克复子思戒惧皆是如此若过之已形猛然修省则换了种子亦可转祸为福震动也欲动补过之心必自愧悔中来介字犹在善恶两岐处说震则单说向吉边盖惊天动地事业骇人耳目者不足为震唯于猛然触悟倐尔幡悔方是天地一大转机与来复同几与天根同德将来为圣为贤经天纬地皆由此始故谓为震苏苏其来厉亿皆其义也故周易屡提悔字而孔子遂以为震无咎者在此此无咎字从有咎来是大改过的学问是转移之关键奋发之初几故以为震忧在思虑上见震在动作有为上见人若无此转机则必无入圣之路末三句总承一节然仅及卦爻与辞而不及悔吝无咎欲人审察乎辞中之情忧而震之以施其转移之术则悔吝与咎可使悉归于无然非卦爻与辞莫克有是故特总而言之可知周易真寡过之书矣险即凶悔吝易即吉无咎也
　　右第三章　此敎人观玩之法先释名义而后释义蕴欲人之省身寡过无非尽人合天之意
　　易与天地凖故能弥纶天地之道
　　凖谓等量言天覆地载气化流行充周洋溢无可等量唯周易卦爻广大悉备周流无滞与天地同道而克与之齐弥者弥缝包括聨络合万为一而混然无欠即下范围之说纶者丝纶条理分明析一为万而灿然有伦即下曲成之说元公曰万物在天地之包天地在易之包易在神之包故结以神无方而易无体【煦】按神即易之灵妙不测处非在易外也
　　仰以观于天文俯以察于地理【察古作观】是故知幽明之故原始反终【反虞郑作及】故知死生之说精气为物游魂为变是故知鬼神之情状
　　此下三节皆本弥纶来见圣人参赞位育之妙舎易无由也此节见卦爻之灵妙其知无所不通即圣人亦不能外易而自有其知每上截皆就易言便是所以能知之故盖知字虽由圣人见而所以能知则全资于易易不外隂阳而幽明生死鬼神皆隂阳之变天地之用也故者所以然之理也日月照临天之明也易仰而观之而干阳之德大明终始是明之故易有以知之博厚不测地之幽也易俯而察之而坤隂之体静镇先迷是幽之故易有以知之圣人仰而观俯而察则借易以知幽明之故者有由然矣原者推之于前而遡其本反者推之于后而要其终卦有由始故乾坤遡之于元卦有由终故既未推之于后爻有由始故方成之九六为初爻有由终故最后之九六为上盖始而曰原则天心月窟之几终而曰反则贞下起元之秘盖言终则尽矣言反则必有归着处此尽而不尽者也始者物之方来而有其生易既有以原之是生之说易知之终者物之既穷而归于尽易既有以反之是死之说易知之而圣人借易以知死生之故者有由然矣精气凝聚而为物如动植之类皆自无而向有此神之伸也魂与魄对即神也神魂游衍而无定如隂阳交变之类此自有而向无鬼之归也情言其中之所寓状言其外之所形为物故言状为变故言情物与变皆鬼神之情状所在易皆有以知之则圣人借易以知鬼神之情状者有由然矣始终句说得濶大精气二句说得精微始终说两头精气二句说中间始终征于时精气二句征于物始终包得精气二句精气游魂在始终之内小始小终而已俯仰在位上说始终在时上说精气二句在其中生息变动处说又俯仰纵说始终横说精气二句是聚散说上下六合唯此数语为能尽故曰天地之道本义曰此圣人穷理之事
　　与天地相似故不违知周乎万物而道济天下故不过旁行而不流【流京作留朱子曰然一句难晓纂言曰下阙一字未知孰是】乐天知命故不忧【虞本乐作变象防从之】安土敦乎仁故能爱
　　此节言易卦之能即圣人亦不能外易而自有其能故从天地说起而歴言其故皆弥纶事也易之弥纶不可见从圣人之用易而见故知周以下四段本说圣人却是赞美周易盖作易之圣人体易而作易用易之圣人体易而用易皆与易同体者也然此节止说易之能至范围节方说功效以及参赞位育之事相似言其理不违言其用知周道济旁行乐天敦仁皆相似之故不过不流不忧能爱皆不违之事易与圣人皆有之不过者万物虽多天下虽大不得而过之也周者本也济者用也旁行者济之遍也不流当如京本作不留言其出不穷洋溢鼓舞之妙也此句是道济未尽之义道济说其直遂此言曲致耳如作不流说谓不至于淫溢放荡亦可知周以下虽分两段却是不过与不忧相对旁行补道济未尽之义敦仁补乐天未尽之义不过不流动时充塞之能不忧能爱静时含蕴之能也子曰知者动仁者静虽以知仁分贴固自无妨然此处只是赞易毕竟动用充周之意多乐天敦仁虽皆静中事而乐天句又稍近里安者处之而安敦者积之而厚又稍在动用边所敦之仁即所乐之天特自其具于己心则止谓为天但见其乐而不忧自其可以及人则谓为仁之敦而见以为爱一元之亨各正性命自人受之即为保合之太和纯是生机毫无戾气故不忧而能爱本义曰此言圣人尽性之事
　　范围天地之化而不过【马融王肃作犯违】曲成万物而不遗通乎昼夜之道而知故神无方而易无体
　　上言易之知能此则知能之功参赞位育之事弥纶之妙也本义曰此圣人至命之事范如铸金之模范围匡郭也范围在时行上见曲成在物生上见范围者气在外而包括之曲成者形在内而周匝之范围不过即干德资始之元亨曲成不遗即坤德资生之利贞干德变化以时成而四序屡迁化非有过也坤德含宏以光大而品物殊质物非有遗也不过者相循则续续而不已相代则油油而各适其分也不遗者大之则山川之流峙小之则动植之几微也天地中间无过时物周易卦爻悉兼时位有位则必有居位者存矣此二句发能中之功用通与知不同通贯也兼彼此彻上下之称知则达于事物之称知犹与不知对通而知则无乎不知昼夜之道即隂阳也故曰一隂一阳之谓道幽明生死鬼神皆此昼夜之道此知字与二节有别二节专说知边事此兼能字在内凡说圣人皆是说易盖易之知能因体易者而见故前曰易能弥纶而后曰易无体神以妙于不测言即易中所寓之道易以作书之名义言即神之寓也无方者灵而善运无所滞也无体者存而无迹不滞于形也此一句极赞易之知能以终弥纶之义右第四章　此章以弥纶为主前后提明易字皆是说易见圣人之参赞位育皆易也易唯凖天地故可弥纶天地二节言易之知凖天地三节言易之能凖天地四节则言易之知能可以弥纶天地神无方句总其义而赞之
　　一隂一阳之谓道
　　隂阳者太极之动神化之妙用也道者大用之充周各得也因在方动时非形气可执故但言隂阳此元之亨也乃利贞之大用悉出其中故谓为道未亨之元即太极是不可思议不可言说者也图自两仪加至六画而万事万物之理悉备皆此隂阳之叠运所为故圣人举天下有作有为充周四达之道悉归诸隂阳夫易冒天下之道大而经纶参赞小而夫妇居室语黙动静皆道也皆此隂阳之充周布濩故曰一隂一阳之谓道如将隂阳说作形器则滞而不灵而有形无形之地必非隂阳之所能到矣是使隂阳竟成形下之器而形下之谓器非孔子之误乎如将道字说作隂阳之所以然是又将道字防作太极翻说入大本一边是不知子思逹道之说止谓道为充周之大用也今四子书中所有道字曾不向用边说乎然此节道字却只言隂阳之用只是说天命之谓性尚未说到人上
　　继之者善也成之者性也
　　此本道字说来盖隂阳既形而道始可见善与性皆乾元已亨隂阳之既形故以为道性则保合太和之事故说在隂阳之后盖一元之理乃太极之蕴含非可言说其有可言皆亨而利贞之事继兼赋者受者而言明成性之有自来见天人之致一也善即长善之善从保合太和来全无戾气浑是生机干彖说各正性命便是赋畀之事便是天命之谓性此义已具前节道字中然自人受之则为继矣继则有顺受无违之义干之文言本元亨利贞说出长善嘉会和义事干便是受者之事便是率性之谓道然必提元亨利贞四字于上见太和之保合出于乾元明善之所继性之所成有自来耳既有所本而适出其后是之谓继四徳俱全无少缺欠是之谓成成字与各正相似利之贞也继兼所赋而言成自所受而言继也者此赋而彼受相续而不絶也
　　仁者见之谓之仁知者见之谓之知百姓日用而不知故君子之道鲜矣【鲜郑作尟】
　　此言道用之充周悉性量之流通故见道皆见性也此一隂一阳之道在人者也与中庸鲜能同义一元之妙亨为太和性则太和之各正者也故继而为善道则太和之洋溢者也故无往而非性中之善仁知性中之善也所见无非仁知所见无非善所见无非道所见无非性也性中本具四德仁元而知贞仁体而知用仁以始之知以成之故仁知可兼四徳仁厚于内而知明于外赋性有刚柔厚薄不同故有厚于仁而为仁者有厚于知而为知者莫非继善所成及观天地之化悉与吾性相同故仁者见之谓之仁知者见之谓之知此言性道流通之妙达之者即一贯之防百姓日用而不知非不知仁知不知此道也此处亦不得以隂阳分贴
　　显诸仁藏诸用【藏郑作臧善也】鼓万物而不与圣人同忧盛德大业至矣哉富有之谓大业日新之谓盛德
　　皆本性道来说内外流通无心敦化之妙此一隂一阳之道在物者也仁谓各正之太和一元之妙蕴显者由内达外彰往之义是盛德之着见照下大业而言用谓造化之充周即发育峻极之事藏者由发征存察来之义照下盛德而言此二句总言内外贯通体用一如也鼓万物兼始与生言曲成之妙难可形容故但曰鼓不忧者易知简能自然之妙即乾坤之利字天地无为而成化虽鼓万物出入之机而不与圣人同忧此盛德大业所由不可复加也盖天地无心而有为无心故无忧圣人有心而有为有心故有忧富有者无物不有而无欠缺日新者无时不然而无间断盛德本仁与蔵来大业本显与用来至哉与赞坤同盖此章全说性道全是利贞边事此与上仁字同义特上言人此言物耳如以上仁字为阳之事此仁字为造化功业之发是将仁字说在事为边其如体仁长人之说何
　　生生之谓易成象之谓干【成蜀本作盛】效法之谓坤【效蜀本作効黄氏韵会作爻】极数知来之谓占通变之谓事隂阳不测之谓神
　　上二节言道之充周于人物此言易之变化流通象数不遗形神毕达皆道中作用也道者在天之易易者在人之道生生者非隂生阳阳生隂也乃消息盈虚相续不穷之义如四象由隂阳而生却已易为四象八卦由四象而生却已易为八卦又如祖父之生子孙而代已易矣时之与物莫不有然易者变易不居相循不息故曰生生之谓易此下皆本易说易之生生者乾坤而已干阳也坤隂也在道则言隂阳在易故言乾坤易始于干所以成象也诸卦无干何能成此卦象故曰成象之谓干此即六位时成之义盖阳明则有形可覩亦如在天成象也易必有坤所以顺承也若不顺乎干则亦无能成此卦象故曰效法之谓坤盖隂柔则无成代终坤顺故也二语相资方见生生之易非分释乾坤也生生言变易之妙乾坤即变易之二物极数者谓卜筮时究极隂阳七八九六之数观其动变以前知未来之吉凶故谓之占既占矣通其隂阳老少之变察其吉凶得失之情以裁成辅相之而范围曲成之事业以起故曰事此皆生生变易之理托于隂阳而呈露者也至隂阳何以变易而不测何以充周而不测各着而仍有互根之妙互根而仍有各着之能如此不测则神之为也右第五章　此章说一元之亨着太极之大用前四节说天命之性却是全说天道见道之周于天壤兼人物贯始终彻微显日新而不穷富有而各足莫非隂阳之变动因在既形以后是布濩之大用故言道末节言易中隂阳成能而不测莫非此道之用与率性之谓道相同特中庸言人此言易耳道者在天之易易者在人之道也
　　夫易广矣大矣以言乎逺则不御以言乎迩则静而正以言乎天地之间则备矣
　　上章从天道说出盛德大业至末方始说易原易之始也此章极赞易妙末说出配天地四时日月以及配至德与上章德业相同见易之效法有由故精蕴不可量而成能亦不殊也广者由内观外谓四方无边际大者由外观内谓包括难量广即博厚载物大即髙明覆物逺以时言乾道健行不息孰得而御之迩以位言坤德安贞髙卑一定而有常乌得不静正静谓安正谓贞也广大虽言体段亦兼大用在内逺莫御见大用之充周迩静正见大本之安贞天上地下何所不有而易皆备之易所由广大也
　　夫干其静也专【专陆作颛】其动也直是以大生焉夫坤其静也翕其动也辟是以广生焉
　　上节言易之体用广大如此此言广大所由生也俱是言易非言天道大生广生是广其生大其生不是生广生大亦不是生天生地天地自在其中即语大莫载之说莫大于干莫广于坤而易中有之故归其能于易中之乾坤乾坤之动方能有生然动由静来故兼静而言之专者专一不分干之元也直者直遂不挠干之利也干之动在交坤上见翕言收敛坤之含宏也辟言发越坤之品物咸亨也坤之翕未与干交即安贞之候坤之辟在翕后即交后之利贞也乾坤各有动静静体而动用静别而动交干资万物以始而不可限量故大坤之行地无疆而非有边际故广赞其德则干大而坤至言其生则干大而坤广干本资始坤本资生而兹皆言生盖资生之所生皆资始之所始也
　　广大配天地变通配四时隂阳之义配日月易简之善配至德
　　易与天地同出一原故所寓之妙悉与天地相配配谓等量非相似也广大莫如天地易之生生不息其广大配之变通莫如四时易之穷变通久配之日月者天地之隂阳故南极而寒北极而暑易中隂阳之义配之阳爻舒光布景则配日隂爻先迷后得则配月月之明随日光为进退也日月而言义见不可以形迹拘也健顺者天地之至德而易简之知能有以配之此易所以广大也至徳要说得与知能相似不可说向事为边仁义礼知是也
　　右第六章　上章从隂阳之道说来末说到易推易之源头也此从易之广大说起末说配天地探易之精蕴也而参赞位育之大用在其中矣
　　子曰易其至矣乎夫易圣人所以崇德而广业也知崇礼卑【礼蜀本作体卑徐作埤】崇效天卑法地天地设位而易行乎其中矣成性存存道义之门
　　其特加子曰当即论语分章之义另是一种道理又或援引先儒加子曰以别之也观第八章先引易辞后加子曰可知上章言天道即易道此言生人之性禀于天道莫非禀于易道见天地间气化流行皆易道所充周则圣人之易简知能皆易道所命赋也全就圣人说不兼物说至极至也德言本体崇者日进而髙明业言作用广者日积而加厚谓圣人之德非易莫崇圣人之业非易莫广故用所以字推其由也知与礼照下性字着其所由之能也谓知礼虽曰命赋于天实皆命赋于易干知大始知得于大明之干阳故无髙不及而日见其崇坤作成物礼定于安静之坤隂故无成代终而自处于卑此二句说圣人之知礼本于易原自崇自卑以见效法之有由崇效卑法又指出天地以见崇广之有本说效法之事也天字便含知字与首章易知同义地字便含礼字易广而言卑者谦而处下上始可积而益加广也大明终始天阳之以知崇也含宏光大地隂之以卑牧也盖自天地设位原自具有崇广之妙莫非此易之充周存存即保合也而存养亦在其中言各正之性四徳浑全遂为道义所从出是性之成易成之可知崇德广业非易莫与此矣门者谁能出不由户之义道者充周之大用义者条理之精微上曰广生大生是语大天下莫载此曰易行其中是语小天下莫破故以成性言之
　　右第七章　言易之德业本乎性而得于天地自其精微宻致者言与继善成性相似但前说命赋于天地此言命赋于易道以见天地间流动充满之妙无非易妙
　　圣人有以见天下之赜【九家作册京作啧】而拟诸其形容象其物宜是故谓之象
　　此二段言象爻之包括无穷总见易道之妙赜防杂也见者圣人之独知防博于约通微察隐之妙也拟诸形容谓防其神妙而想像之象其物宜谓取相似之物与事之相宜者而象之形容如干圜坤方之类物宜如干龙坤马之类
　　圣人有以见天下之动而观其防通以行其典礼【典京作算姚作曲】系辞焉以断其吉凶是故谓之爻
　　防通谓动而相值防者合万于一异而同也通者贯一于万同而异也防如爻中之隂阳防合通如爻动而变又如十二辟卦之递变此句言时典礼句言位礼有尊卑上下而卦爻之尊卑上下同之此常法也故以为典礼之行行谓爻之轮转原无滞义断吉凶如宜上宜下宜刚宜柔当位不当位而吉凶之辞断然矣凡皆因六爻相会有可通不可通之处而行其尊卑上下之礼以考定之其相得不相得乃始较然故系辞而吉凶可断也
　　言天下之至赜而不可恶也【荀爽本作亚按家麻鱼谟古通亚夫印作恶可证】言天下之至动而不可乱也【郑元动作赜九家作册讹也虞本作动今从之】拟之而后言议之而后动【诸家及郑本议作仪】拟议以成其变化赜动二句言易可以立教拟议二句示人学易之道也本上系辞来象爻皆有辞两言字谓辞也繁杂则易至厌恶然形容物宜之象皆有以统括其大意自使人嗜而不厌变动则易至紊乱然会通而行典礼则皆有定体可依自使人循而不乱是故学易者拟诸象以出言则浅深离合自合诸物宜而当其理商酌其变以制动则仕止久速自合诸典礼而当其位此谓言行凖易也然言而曰拟动而曰议即言行相顾之义变化本在易道今言行凖易则动静语黙皆道而成变化于吾身者与易同矣下举鹤鸣七章皆拟议之事
　　鸣鹤在隂其子和之我有好爵吾与尔靡之【古本又作縻京房本作劘】子曰君子居其室出其言善则千里之外应之况其迩者乎居其室出其言不善则千里之外违之况其迩者乎言出乎身加乎民行【下孟切下同】发乎迩见【贤遍切】乎逺言行君子之枢机枢机之发荣辱之主也言行君子之所以动天地也可不慎乎
　　以下皆承拟议此释中孚九二以拟议于言行之感周易本天人合一之书乃人之视天恒目为幽隐悬絶故于此发之使知感通之故即在言行切近中见人之当拟议也夫人无时不有言行即无时不有感通乌可不慎艮为居为庐二在艮下故言居室居室在隂象兊为言变震为出出言鸣鹤象二变成坤坤数十震惊百里十之千里外谓防与震同声相应千里之外应之子和象又坤为不善为身为迩为民大象离为见干为逺坤伏干故见乎逺言为心声出乎身加乎民行为心迹发乎迩见乎逺此四句好爵尔靡象凡皆象外之象艮为门故曰枢枢主开闭震为动故曰机机主发动以兊金凿震防故曰枢机户之开闭则有明有暗机之发动则或中或否亦如言之出行之发有荣有辱也然应虽在人而感唯在我彼为宾我为主故曰荣辱之主千里之外说一外字则不可限矣故遂说到天地以见语黙动静无一不与天通可不拟而后言议而后动乎故特提出慎字以警戒之
　　同人先号【石羔切】咷而后笑子曰君子之道或出或处或黙或语【黙古本或作嘿】二人同心其利断金同心之言其臭如兰
　　释同人九五爻义以证上文言行之可以感人者以人同此心也其先言出处语黙总见无时无处不可同耳凡皆言行之当拟议者盖能拟议则为同人之后笑不能拟议则为同人之先号矣本言五与二初未好合故先号咷后得同心故笑孔子引此以见人之出处语黙虽时位不同而人心苟同则无往不利然添出黙字比上言行之感更深一层向以出处语黙作迹之异其下作心之同说得与易辞全没交涉且将先后之防说开了非易防也在爻则五与二应而中为三四强暴所阻故有先号咷大师克之象然五阳二隂本为正应又皆中心之爻故有后笑相遇之象笑兊也干金被离克而变兊恱故先号咷后笑旅以兊恱变小过灾眚之凶故先笑后号咷夫心之所牵契于神明非迹所间故孔子既有中直相克之说至此又发同心之义心即中中直即同心若非心所系念有所向而不回安云直乎断金即火金相克之义断金者物不能间言如利刄断物虽坚金可断不能阻隔利即干五利见大人之利明五之动而健耳防为同为利为臭为草兰香草也如兰者气味相投言出无间也
　　初六借用白茅无咎子曰苟错诸地而可矣【古本亦作措】借之用茅何咎之有慎之至也夫茅之为物薄而用可重也慎斯术也以往【古一作顺马作慎斯道也】其无所失矣
　　引大过初六爻以拟议于敬慎错置也伏颐之震坤故错诸地由震坤变干防本非有错地之象故拟议未变之前以为苟可也防茅象初地位防柔在下故曰借之用茅隂柔贱故薄
　　劳谦君子有终吉子曰劳而不伐【说苑作不怨】有功而不德【郑蜀本作置云当作志】厚之至也语以其功下人者也德言盛礼言恭谦也者致恭以存其位者也
　　引谦九三爻义拟议人之处功名亦敬慎之义坎为劳干为德干伏故不德阳贵而下居三贱故劳而不伐有功而不德艮为厚坤为至震为语五多功下居三故以其功下人谦伏履履礼也干为盛德兊为言三得位故存其位劳者功之未成功者劳之已着不德不以功为徳也下人即不伐不德言厚之至不过以功下人此论理非论九三德即功劳礼即不伐不德言本于德则盛言出于礼则恭若三之劳谦则恭之极至故能存位而有终存位即有终也
　　亢龙有悔子曰贵而无位髙而无民贤人在下位而无辅是以动而有悔也
　　引干上九爻拟议不慎之感贵髙在上便与有功下人者不同此章以言行为本以感人为用引中孚说感人感天地便见言行不可妄发引同人见人心本同无不可感引大过见感之当慎引谦三见人心恶盈好谦唯德与礼始可感人而存位以见当慎之义若髙亢自居则人不之与而位不能存故引干上末二节见言行不慎则害成招盗皆感非其具也天尊故贵以阳居隂不得中故无位在上故髙无隂故无民无辅干称贤干盈动倾故有悔黄疏曰此后言悔言乱言盗反言以见意也【煦】按君子立身首重言行与人交欲其至诚而无妄持己莫若慎保位莫若谦而言为尤易故屡以言示之
　　不出户庭无咎子曰乱之所生也则言语以为阶【姚信本作机】君不密则失臣臣不密则失身几事不密则害成是以君子慎密而不出也
　　引节初九以拟议言不慎之感与人相接无过言行故言行尤所当节不出户庭本说行孔子释之却说言言行一致而言为尤易足爻居初而动乃行之至近者故为不出户庭凡逺大之行不无差错故易招咎今不出户庭安有咎言兊象变坎隐伏宻象乱即下失臣失身害成也阶言始基谓初也几事始成事终见行之成败由于言语故言尤当慎
　　子曰作易者其知盗乎【释文作为易者】易曰负且乗致冦至【冦徐作戎】负也者小人之事也乗也者君子之器也小人而乗君子之器盗思夺之矣上慢下暴盗思伐之矣慢藏诲盗【虞作悔】冶容诲淫【郑元及诸家本作野谓妖野仪容杨用修云销也太平广记作蛊】易曰负且乗致寇至盗之招也
　　引解六三爻以拟议行不慎之感隂故称小卦中人位故称人隂有形故称器阳称君子坎为舆为隐伏伏离兵戈故称盗上下两阳为主于内外此爻一负一乗负犹不失承阳之义乗阳非隂所宜故有此象坎水尅离火故言伐负乗相形不能自掩若教之使然故言诲变承言负有防狎之意故言慢上谓四下谓二乗而且负便与借白茅者不同故以为慢隂乗阳故为暴慢上则不礼于上暴下则不亲于下众叛亲离故致盗伐诲盗诲淫言盗之伐皆自己所致非人所爲故曰盗之招藏宜深宻既欲藏又似不欲藏则怠缓其事故为诲盗冶所以陶铸方员容而冶则餙之过盛故诲淫淫坎象
　　右第八章　首言拟议之由始于象爻欲言行之凖易下七节皆拟议之事而中孚为主见言行足以感人感天地不可不慎同人说到同心见能感之由大过谦言慎感之术在自卑而尊人干上则尊贵而不能慎者节初则言之不慎解三则行之不慎皆感非所感者













　　周易函书约注卷十三
　　钦定四库全书
　　周易函书约注卷十四　　礼部侍郎胡煦撰
　　系辞上传
　　天一地二天三地四天五地六天七地八天九地十【古本在十一章首班固卫元嵩引合天数五之上程子并以此二节移在大衍一节之前煦按天数五节不言旧在何处】
　　前八章言易凖天地之道发天人合一之防已详此下明先天河图之数及揲蓍之法言卦爻所由成因推以致用也一二三四五五行之生数在内者也六七八九十五行之成数在外者也内体也成数由之而生故为生数外用也生数由之而成故为成数生者气之始成者形之始隂阳之理肇于竒偶始于竒终于偶此干始美利地道无成代终之义故隂无首阳无尾无首者以阳为首无尾者不可穷极也孔子以天地二字间之据人之易见者明此为隂阳二气之流运耳故予作循环图以明之万物之生悉由水始天之生物莫不先气后形水火以气用木则半气半形金土则形之成矣其妙悉具首卷河图中自此以下方言占
　　天数五地数五五位相得而各有合天数二十有五地数三十【今石经作卅】凡天地之数五十冇五此所以成变化而行鬼神也
　　天数五五竒象阳之健也地数五五偶象隂之顺也五位谓四方并中央相得如一与二三与四相因而序又如一与二三与四相对谓时与位皆不相背也有合者一六居北二七居南如夫妇隂阳配合也二十有五五竒之积三十五偶之积变自无而之有化自有而之无生成二数皆有之此章发明河图言数之所由来而因及其积是要说大衍明河图之大用也河图为万物之大本原无变化可言其云然者见得其中所具大难量耳故下遂添说成行二字鬼神即变化灵妙处行字本变化来变化不居便是行神则阳之行于无形而成变化者鬼则隂之行于有象而成变化者皆指揲蓍言
　　大衍之数五十其用四十有九分而为二以象两挂一以象三揲之以四以象四时归竒于扐以象闰五嵗再闰故再扐而后挂【京作卦】
　　河图之数本五十有五今止曰五十盖取河图之中数相乗而得之又以五为生数十为成数相乗而得之也其用四十有九诸家纷纷其说唯荀爽曰卦各六爻六八四十八加乾坤二用凡有五十干初九潜龙勿用故用四十九也【煦】按加乾坤二用其说最当孔子初说河图特标天地二字便是指说乾坤据形神有无而论则形有而神无故可见者止于四十九而无形之神不可见也故返于椟以象之又卦爻之设不离隂阳隂阳有老少少静而老动静者不用故返于柜其动而用者与爻偕行亦四十九也先儒谓除一以象太极果有太极可象孔子既有象二象四之说顾独遗太极一象何欤当知此句独提用字便是太极以后事故从分二象两说起亦如伏羲之图全说隂阳既形之事故从两仪起文王之卦从乾坤起周公之爻从九六起其在先者皆不能明言其所以然此圣圣相传至微极妙者也太极何形而固有象乎盖揲蓍乃用时之事故唯用九用六一动一静与一用一不用之说为至当荀爽此论唯潜龙之说未合他皆不可易也盖既已有蓍便已有象太极非象也既云五十便已有数太极非数也其数既分便属隂阳便是乾坤二用安得取数中之半指为太极之象乎分而为二谓分此四十九也如以返一为象太极则此四十九数又何所象乎可象而无象非缺乎分而为二者分此四十九防以半置左以半置右此则如两仪之对待故曰象两挂一以象三者次以左手取左大刻之防执之而以右手取右大刻之一防挂于左手之小指间三者三才也左为天右为地所挂之防象人故曰象三揲之以四间数之也谓先置右手之防于一处而以右手用四四为数以除左手之防又置左手之防于一处而以左手用四四为数以除右手之策用左右交数其策者象隂阳往和之义其必四数之者天有四时地有四方人有四德隂阳之动则有刚柔太少之四象也竒零也所揲四数之余也扐勒也左右四揲必有零数或一或二或三或四左手先数归于第三第四指之间右手后数归于第三第二指之间而扐之也象闰者以两手所归之余策象天道归残聚余分成闰也五嵗再闰者再积日而再成月故五嵗之中必有再闰然后别起积分如一挂之后左右各一揲一扐故五者之中凡有再扐然后别起一挂再扐而后挂者再扐后合左手一挂二扐之策置于格上第一小格是为一变所余之策左一则右必三左二则右必二左三则右必一左四则右亦四通挂一之策不五则九五以一其四而为竒九以两其四而为偶竒者三而偶者一也然后以两手复取左右所余之防合而为一再分再扐再揲为第二变独言挂者分二揲四皆在其中三变既毕所得挂扐过揲之策五四为竒八九为偶挂扐三竒合十三策则过揲三十六策而为老阳其画○所谓重也挂扐两竒一偶合十七策则过揲三十二策而为少隂其画所谓拆也挂扐两偶一竒合二十一策则过揲二十八策而为少阳其画一所谓单也挂扐三偶合二十五策则过揲二十四策而为老隂其画防所谓交也防者之动而交也○者一之动而终始相循也二变三变其妙在挂非挂则纯而不入矣每三变成爻十有八变成卦凡爻变之隂阳皆以所少者为主如震男防女之类是也老阳阳之动资始而不息故以数少者象之老隂隂之动资生而不穷故以数多者象之
　　干之策【马作荚】二百一十有六坤之策百四十有四凡三百有六十当期之日【徐作朞】二篇之策万有一千五百二十当万物之数也
　　二百一十有六老阳六爻之策数百四十有四老隂六爻之策数万有一千五百二十乃一百九十二阳一百九十二隂之总策数三百八十四爻而万物之数尽矣故以策数当万物之数不及少隂少阳静隂静阳盈虚未极也然少隂少阳之策数亦是此数期一嵗也凡三百六十五日四分日之一此举成数槩言之耳当适相当也非以彼凖此也二篇谓上下经该六十四卦言也
　　是故四营而成易十有八变而成卦八卦而小成引而伸之【古作信】触类而长之【长上声】天下之能事毕矣显道神德行【去声】是故可与酬酢【京作醋说文作畴醋按国策作讐柞周礼注作詶借声也】可与祐神矣【荀爽祐作佑】子曰【吴幼清以后人分此节属下章而増也程朱俱属上章】知变化之道者其知神之所为乎【举正作不为】
　　易变易也四营成易谓分二挂一揲四归竒四变营求方成此一变而为一爻十有八变而成卦者三变成一爻十八变成六爻也八卦而小成谓九变成三画得内卦也此八卦未尽万物情理故曰小成若引此八卦而伸之至于六爻以成六十四卦触类而长之谓视其隂阳老少征其动静则一卦可触其类而长之而为六十四变如此则成四千九十六卦吉凶趋避悉具于中天下之能事毕矣能事即下显道神德行酬酢佑神所能之事道大用也大用出于大本其初甚微至彰为参赞位育皆能事有以显之德行者躬行实践本有迹可观乃蓍防则探微索隐于各正保合之初是能事有以神之显谓筮象之昭示不隐于茫昧神谓卦爻之探索深极其精微交互见意与显仁藏用同义唯其显道神德行则受命如向故可酬酢万变如賔主之相接言亲切也神不能以吉凶告人唯有筮策之象则可代鬼神而祐助其不及故可与祐神见为功于幽也与神明相接而祐助其不及天下之能事岂不毕哉变化者即上数法之变化两在不测人莫得而知之故曰神言蓍策精知变化之妙故两在不测之所爲皆能妙契隐深而有以精知之也
　　右第九章　言天地大衍之数揲蓍求卦之法而因推究其大用以赞其神也自天一以下河图之数揲蓍之法必古有其文故末加子曰以别之可知凡加子曰其前文必先儒已有者也
　　易有圣人之道四焉【明僧绍作君子之道】以言者尚其辞以动者尚其变【古本此下三句或无以字】以制器者尚其象以卜筮者尚其占
　　易之为书无过辞变象占四者而皆有圣人之道四字指辞变象占道一而已非谓圣人之道见于易中者仅此四种谓其该括于此四种也以用也尚取也辞卦辞乾元亨利贞是也动者动作营为也变爻变也制器者结绳网罟之类尚象者离与鼎井之类占谓周公爻词如干九勿用之类辞变象占皆具圣人之道故用者取而尚之辞有圣人之道用以言则取其辞而尚之变有圣人之道用以动则取其变而尚之象有圣人之道用以制器则取其象而尚之占有圣人之道用以卜筮则取其占而尚之以字指人之所用辞变象占皆指易辞象指卦言变占指爻言
　　是以君子将有为也将有行也问焉而以言其受命也如向【古作响】无有逺近幽深遂知来物非天下之至精其孰能与于此【与去声】
　　矣鲜以至精为尚辞之事至变为尚变尚象之事至神为尚占之事旧注谓此节指尚辞尚占而言今观以言二字则专承尚辞可知至变节言变言象则承尚变尚象可知至神节言感通则承尚占可知问者将筮而告蓍之辞以言二字虽与上以言相应然在问焉之下受命之上当是筮卦时非发言处事时也盖此节只说辞之可尚不必较量言字故下曰受命如向见其象如聆其言矣向谓如相向之近言亲切也本义作响之应声亦可来物未来之吉凶也逺近幽深无不周悉蓍之至精如此非圣人至精之道其孰能与于此乎故以言者尚其辞
　　参伍以变错综其数通其变遂成天地之文极其数遂定天下之象非天下之至变其孰能与于此
　　来矣鲜曰此尚象尚变之事参伍错综皆古语三人相杂曰参五人相杂曰伍参伍以变是借字以言蓍变乃分揲挂扐之形容也三变成爻兼以分揲挂扐再扐五事而竒偶殊矣故曰参伍以变盖十八变中或多或寡或前或后彼此相杂有参伍之形容故言参伍错综谓参伍之数杂乱颠倒之妙错谓相并而交错如乾坤坎离也综谓上下往复如屯蒙需讼也通之而成文谓爻也极之而成象谓卦也如此则竒偶老少不滞于一端内外贞悔不胶于一定而变化无穷矣蓍之至变如此非圣人至变之道其能与于此乎故以动者尚其变以制器者尚其象【煦】按参伍非借字也九六隂阳之动也参伍九六之合即十五之数也隂阳各居则九自九六自六不成参伍九六既合而参伍之象成故参伍者九六之变动也变而通之以此之有余补彼之不足而卦爻之象殊矣故曰参伍以变参伍在多寡不齐处求之错在比并相借处求之综在颠倒上下处求之皆九六之交皆揲蓍时变化以求数之妙参者一二之合三才之义也一竒阳而二偶隂也伍五行也参其伍为十五伍其参亦十五十五者河图之中土生成之全数也洛书一图左右前后上之下之中之交互之兼三而论皆参也皆不离河图中数则其伍也皆此参伍也十五日而圆十五日而亏月之参伍也一月三十日参伍之再合重卦之义也又挂一以象三者参也而分揲挂扐再扐共五事故曰伍天地隂阳也成文成隂阳老少之文也盖竒偶中有隂阳纯杂中有老少阳之老少即天文隂之老少即地文物相杂始成文也初言参伍犹是九六相交未始有分参伍变而隂阳老少之文成成在变后者也故下遂说出定字非有象莫能定也文言爻象言卦如干马坤牛震雷艮山是也变者象之未定象者变之已成
　　易无思也无为也寂然不动感而遂通天下之故【故戴侗作□从乆古为□】非天下之至神其孰能与于此
　　此尚占之事蓍卦本无心情故曰无思无为无思无为则寂然不动矣感者人问卜筮通天下之故者知吉凶祸福也寂体也感用也蓍之至神如此非圣人至神之道其孰能与于此故以卜筮者尚其占也按此章从圣人之道说起末复结以圣人之道四其中虽说辞变象占皆当知有圣道在也今观至精三节用一様结语盖此字皆指筮卦言即本节之上文而蓍卦之精变神亦即在此字中其非至精至变至神而莫克与者则圣人之道也故曰易有之也见非平常之道所能与耳
　　夫易圣人之所以极深而研几也【蜀才作揅郑元作机】唯深也故能通天下之志唯几也故能成天下之务唯神也故不疾而速不行而至子曰易有圣人之道四焉者此之谓也
　　极深究极其精深也探赜索隐钩深致逺通神明之德类万物之情知幽明生死鬼神之情状是也研几研审其几微也履霜而知坚氷剥足而知蔑贞是也唯精故极深唯变故研几深通天下之志者人之深隐莫如志而易之极深有以通之即发言处事受命如向也几成天下之务者几能择所向而定其趋故其务可成即举动制器成文成象也不疾不行即寂然不动而速而至即感而遂通天下之故也旧注以极深承至精研几承至变所以通志而成务则神之所为此以神字总承极深研几盖因有为节说尚辞尚占参伍节说尚变尚象而无思节止言体用不曰象占便是承上二节故此处神字遂以为承极深研几而言要当分承三段为是
　　右第十章　承上章揲蓍求卦来见得至精至变至神皆圣人之道而易皆有之盖据圣人作易言则易非寻常小道而圣人之道即有于易中据易之大用言则至精至变至神之圣人始克有此至精至变至神之道
　　子曰夫易何为者也夫易【古一本无此二字】开物成务【王肃本作阖务】冒天下之道如斯而已者也是故圣人以通天下之志以定天下之业以断天下之疑
　　何为问辞也如斯而已答辞也物即吉凶之实理开物者人未知开发之也务者趋避之事人所欲为者也成成就也开以知言即上深通之义故下文遂言通志成以能言即上章几成之义故下文遂言定业冒道者谓天下之道悉覆冒包括于卦爻中虽不专指占而占亦在中也以者以易也易开物故物理未明易则明之以通天下之志易成务故事业未起易则成之以定天下之业易冒道故志通而心之疑决业定而事之疑决以断天下之疑吉凶定而趋避之疑决也
　　是故蓍之德圆而神卦之德方以知【去声】六爻之义易以贡【京房陆绩虞翻本作工荀爽本作功】圣人以此洗心【石经京荀虞董张蜀才作先心】退藏于宻吉凶与民同患神以知来知以藏往【刘瓛本作臧往】其孰能与于此哉古之聪明睿知神武而不杀者夫圆者蓍数七七四十九象阳动而圆变化无方肇形未卦之先而通于卦所由来故圆而神即上文开物通志之义方者卦数八八六十四象隂静而方爻位各居定于有象之后而通于卦所由往故方以知即上文开务定业之义蓍动卦静故也易者一隂一阳交易变易变迁不常也贡献也以吉凶献诸人也即上文断疑之义洗心谓洁净精微之心非心有私而洗之也退藏于宻此心未发也同患谓与民同吉凶之患也凡吉凶肇端之地是所由来故谓为来非以未至之地说将来凡吉凶趋避之宜皆后此所往故谓为往非以过去之时说已往在前者肇于未形通于极隐极微之地故唯蓍之神为能上遡而知之而显之于象在后者必待由此而往始彰吉凶趋避之宜故唯卦之知为能豫见而藏之而兆其将然然此二句在圣人分上即彻始彻终有始有卒之说此圣人之神与知又非有待于蓍卦也孰能句问辞也古之二句答辞也蓍圆而神圆则变动不居神则妙用不测故能于未始有物而开物卦方以知方则有定知则洞明朗照故能于未始有务而成务六爻易以贡易则不烦思维经画贡则自然显露故能不执一道而冒天下之道圣人以此洁浄精微之心退藏于秘宻之地寂然不动而圆神方知之妙亦偕以俱藏此时虽未有吉凶之形而吉凶之情民所患者圣人亦同患之殆于既感而圆神方知之妙偕以俱发正以吉凶与民同患故也神宻而不测者也故凡由来之地极精极深之秘皆有以知之而为肇见之几知周于事者也故凡将有所往无穷无尽之变皆有以藏之而为豫照之事此显微无间体用一如之妙其孰能与此则唯聪明睿知神武而不杀者盖聪明睿知则坐照无遗故能察幽而知来神武不杀则生机内含故能发育而藏往有具也一曰神武不杀得其理而不假其物之谓一曰洗心以下全说圣人
　　是以明于天之道而察于民之故是兴神物以前民用圣人以此斋戒以神明其德夫【古一本无夫字】
　　天道者隂阳刚柔盈虚消长原具有吉凶之道民故者爱恶情伪相攻相感此所由以致吉凶之故神物蓍也明天道故知神物之可兴察民故又知神物不可不兴是字顶上二句缘是之故故兴也前民用即通志成务断疑也卜筮在前民用在后故曰前斋戒者敬也圣人敬之则蓍之德本神明是亦圣人有以神明其德矣一说圣人聪明睿知眀而察之者恐人不知天道民故实相感通吉可趋而凶可避于是兴神物以前民用使之趋吉避凶又恐民不知通于天道而或防也圣人乃先敬而信之以神明蓍之德则民亦敬信而神明之以前民用而民用不穷矣
　　是故阖户谓之坤辟户谓之干一阖一辟谓之变往来不穷谓之通见乃谓之象【见音现下见吉凶同】形乃谓之器制而用之谓之法利用出入民咸用之谓之神
　　此即一户以明物物各具隂阳动静之理其妙正在阖辟盖阖隂而辟阳隂静而阳动无一物无动静则无一物无乾坤先言坤者由静而动也乾坤变通者化育之功见形象器者生物之序法者圣人修道之为神者百姓自然之日用也此本兴神物前民用来变通以上泛就造化流行上说道理是圆神边事象器法神方就物说亦是就户推开说是方知边事意则专主蓍物却不止蓍出入皆用则无往不利民咸用之则无人不利至不知其所以然则神也是故易有乾坤有变通有象器有法神即今取户譬之户一也阖则谓坤辟则谓干又能阖又能辟一动一静不胶固于一定则为变阖矣而复辟辟矣而复阖往来相续不穷则为通得见其阖辟非无声无臭可比则为象既有形体必有规矩方圆则为器古圣人定其方圆酌其长短制为阖辟之机则为法度利此户之用一出一入百姓日用而不知则谓之神即一户而全易之理已该易虽神明岂深逺难知哉象器以下是由户之阖辟不穷推开说不可以制用句方作圣人制户说阖户谓坤者纯坤从艮象来艮为门阙坤为敛也辟户谓干者纯干从兊来兊伏艮干有开舒之义也
　　是故易有太极是生两仪两仪生四象四象生八卦八卦定吉凶吉凶生大业
　　周易卦爻开伏羲大圆而得之乃伏羲圆图但从两仪始今孔子添太极于两仪之上后儒因两仪四象以后伏羲既画而成图则孔子太极之说必当言图也审矣不知太极不可图也太极二字是孔子言理最精最宻之妙防太者尊上之称极者至极无加之谓言两仪肇生之始本有此至尊至贵极至无加之道理原在两仪之先此时理数未起是万物之大原立于无思无为之先周通于有作有为之后不容思议难可名言故特以太极二字赞之赞两仪肇生之由也非谓两仪之上又有此图也亦如乾元无可称说特赞以大坤元无可称说特赞以至耳后人但目为图与言有言无皆偏执而未达其妙也徒索诸空杳者既全无着落而指为实有与云理在其中皆不免为实理所滞毕竟太极本体非有无可言不得已姑就流行之太极解之此极字即阳极生隂隂极生阳之极盖隂阳二者原属两仪肇生之名然阳所由生必从隂极来今既有阳仪之生则其先必具有隂极之妙不然则何能生阳隂所由生必从阳极来今既有隂仪之生则其先必具有阳极之妙不然则何能生隂夫隂极生阳阳极生隂此流行之隂阳即太极之循环不息者也然敦化之太极在隂阳未生以前本非有隂极阳极之事且隂阳之生一时俱有故其上不得便称隂阳而但谓为极以隂阳所从生原有大中至正而建之极者然后两仪由此肇也是由隂极阳极之理从其后而遡之遂目为极也然极则极矣又非隂极阳极流行迁转者可比故直称之为太太者尊而无上之称若子孙尊称祖父以上者然也至周子加以无极则是无可复加者而竟可加矣非极之义也且极而又极不两极乎共位而两极必有一焉不得称极就令无极而太极原具有无浑合之妙然无之一字毕竟着相终不若以太之一字赞之为浑沦该贯也周易本传道之书但能领会太极则圣人之道思过半矣既有隂阳始可形见故谓为仪仪形也即干彖流形之形中庸形则着之形故系传有形上形下之说有形则可图矣然隂阳一生俱生实无先后故曰太极生两仪非如动生阳而静生隂说作两截如流行之太极也至于无极二字虽能矫实理在中之弊要亦不能无悮此何等处所而竟可言无谓无极在太极上乎谓无极与太极并乎有层累之见乎有同位之见乎太极而谓为无也则后此之两仪四象八卦何自生乎是未察孔子说有字之义也生也者即邵子加一倍之说仪犹在恍惚之际象则确有可见卦则象之既定矣八卦定吉凶该六十四卦而言定者定天下之志生者成天下之务既有八卦则刚柔迭运时位错陈故吉凶定吉凶定则趋避可施故大业生
　　是故法象莫大乎天地变通莫大乎四时县象着明莫大乎日月崇髙莫大乎富贵备物制用立成器以为天下利【荀悦汉纪作立象成器】莫大乎圣人探赜索隐【九家作探册】钩深致逺以定天下之吉凶成天下之亹亹者莫大乎蓍【说文斖字书所无不知所从或当作娓杨易以为不然】
　　法象者有象而可法也天地即周易首列之乾坤二用相交六十四卦之象悉由此生故法象莫大于此万物之生各有终始至于四时未尝无终始却未尝有终始故曰变通莫大于此县象句虞翻以出震见兊为言其理最当盖法象句言两仪变通句言四象县象句言八卦与上节易有太极三句正相发明而崇髙句则卦中之爻也富言爻之备贵言爻之尊九五及主爻是也崇髙及备物二句说到天下利正所谓八卦定吉凶探赜以下正所谓吉凶生大业也定吉凶而属之圣人吉凶由圣人显也成大业而属之蓍吉凶既定而后成也备物即山泽水火金玊牛马之类成器即耒耜网罟之类此皆卦象中事不曰卦象而曰圣人卦象由圣人作也事为之多者曰赜事机之幽者曰隐理之不能尽测者曰深事之不可骤至者曰逺探者精入而试之索者逼近而求之钩者委曲而取之致者推至而极之索谓入其中以相求钩谓曲其节以相取亹亹勉勉不已也盖人之情疑故怠决故勉也
　　是故天生神物圣人则之天地变化圣人效之天垂象见吉凶圣人象之河出图洛出书【王肃作雒】圣人则之易有四象所以示也系辞焉所以告也定之以吉凶所以断也
　　神物蓍也谓具前知之妙故神之法则之以为卜筮也天变化日月寒暑往来相推也地变化山峙川流万物生长收藏也四时百物终古无一相同故为变化河出图生成之数合处而不分数之体也洛出书分竒于四正分偶于四隅数之用也则竒偶而别隂阳则四方而分四象则四方皆有生合及四正四隅而为八卦其隂阳老少之称乃则之之时蓍卦所呈之象其在图中止有四方及分合全缺之象耳非图书中便有隂阳太少也小圆大圆是取则图书一加再加画成者耳其中原无八卦之象汉儒未加考正谓伏羲时龙马负图出于河则以作易大禹时神负书出于洛禹则以作范而图书遂分不知二图皆出伏羲无洛书之分必无以显河图浑沦之体无河图之合必无以显洛书四达之用故孔子并说归易中果属作范之具孔子犹缀言于易非误乎且周公固父子相师者也文王既凖洛书画出后天一图武亦文子顾从箕子而访洛书乎今观洪范亦止是天人合一之理与周易相同天下无二道非周易一道洪范又一道也则之之说详具函书上三段圣人法天地以作易下三段圣人作易以教人四象即隂阳老少是作易时事
　　右第十一章　专言蓍卦既成圣人作易之事
　　易曰自天祐之吉无不利子曰祐者助也天之所助者顺也人之所助者信也履信思乎顺又以尚贤也【又郑元作有】是以自天祐之吉无不利也
　　释大有上九爻义天人一理故言天即言人顺则不悖于理是以天祐之信则不欺于人是以人助之顺信本五之中徳上既履顺则行顺矣比五而不离则心专属乎信矣尚贤言圣人在上也上履信思顺而六五又尚贤所以有天祐之吉上居天位天象应居人位人象离中虚信象中坤顺象变震动思象变震为足上乘五履象
　　子曰书不尽言言不尽意然则圣人之意其不可见乎子曰圣人立象以尽意设卦以尽情伪系辞焉以尽其言变而通之以尽利鼓之舞之以尽神
　　书不尽言二句当是先儒之言孔子引而释之书本所以载言然书有限不足以尽无穷之言言本所以尽意然言有限不足以尽无穷之意古言如此然则圣人之意其在不可见之中乎此乃直决之词非疑问也盖因极深极隐而不可见自非言所可尽故于此甚费踌躇其下复加子曰则后时之言也夫言可尽意言之而已何待立象其必立象而意始可尽正以其隐深不可见又以见其非言可尽也谓之为象正以不可见者在其中也葢象有隂阳老少包含变化无有穷尽蓍中象二象三象四象闰皆象也而精粗大小有形无形无不悉包其中其意既尽而其中不可见者当亦无勿尽矣情实也伪不实也设卦句即在上句中抽出言之特更显露耳盖象则犹包仪象而卦则有定矣意犹浑沦而情伪则更切当矣人心有情有伪圣人设为八卦又设为重卦卦中各有性情性情又各有美恶观其爱恶相攻逺近相取卦之情伪得而人之情伪亦因以尽矣情伪既尽而其中之不可见者何勿尽也文王周公又虑言之不尽则立象设卦之意仍然未尽故又随其卦之大小象之得失忧虞系之辞以尽其言使夫观象玩占咸可因言得意而前圣不可见之精蕴益阐矣夫易辞最简何能尽言盖事物之理求尽于一爻虽连篇累牍其爻防必不能尽唯该之以象而不见之隐悉传此上言易体所由立下尽利尽神则言易用所由行也变通鼓舞皆是补说尽意尽言之妙不是说人变通云者如阳变之隂隂变之阳如两仪变通为四象四象变通为八卦之例不变则不通不通则其利不尽因其可通而通之而莫予云阻故曰尽利鼓舞即在变通中如六爻之变通于六十四卦而又有刚来柔来刚上柔上之机又有序卦之序杂卦之覆中爻之互皆所以动荡机缄曲畅其至神之妙而意与言于此乎尽彼不可见者当愈昭然显露矣
　　乾坤其易之緼耶乾坤成列而易立乎其中矣乾坤毁则无以见易易不可见则乾坤或几乎息矣
　　易变易言易理非言易书乾坤即生天生地之隂阳在周易则首易之二卦易即乾坤之二用也总言干坤自具变易之理而变易莫非乾坤之用乾坤无一时不用亦无一时一物之用不是乾坤緼者衣中所着之絮此句言乾坤二体充牣于变易之中乾坤成列易立其中见有乾坤二体即具有此变易之二用乾坤毁无以见易见无乾坤则无变易易不可见则乾坤息见无变易则是无乾坤总见易中卦爻皆乾坤二用之充周古今六合无时无物不有变易则乾坤安有息时向谓乾坤不宜说向有形天地上去然有形无形安有二理故天地亦在其中乾坤非妙入无间安能偕有形无形而使之变易哉当知全部周易皆是先天无一卦一爻可以形器相拘故无形有形皆能毕达张子曰两不立则一无可见正緼中之妙也今观揲蓍中所得两仪四象八卦而有形无形可知矣
　　是故形而上者谓之道形而下者谓之器化而裁之谓之变推而行之谓之通举而措之【古作醋】天下之民谓之事业
　　上节乾坤易緼便是说一隂一阳之谓道盖乾坤即隂阳易即道也此节形上形下皆本乾坤说仍是一隂一阳之道此形字即干彖流形之形中庸形着之形非如形体可言器也必待形下乃始言器耳形下句轻止是衬贴上句盖太极初动原不可以体论隂阳既判乃始有形可肇如风云雷电水火之类是也太极体也隂阳用也天地间发挥太极之能斡旋太极之用使之弥纶充周若甚藏宻若可显露全赖隂阳之运精入乎无声无臭之表故曰形而上者谓之道道也者太极之大用行也散布于有体有质之中故曰形而下者谓之器二形字皆作用边事若使隂阳滞于形器则滞于有体止能形下而不能形上矣谓隂阳为形器谓道为所以然则侵入太极之体而未解道在用边皆非圣言之防子静固知言者哉此二句说乾坤之大用化裁以下方言圣人体易之大用然虽说圣人却本形上二句来化也者流通浑融之妙裁也者分际各得之宜其分际各得必从流通浑融来故曰化而裁之化而裁则其理不可执故曰变其化若涂埴者合青黎白壤黒坟赤埴而搀和之其裁若成而为瓦为甓为瓶为缶也又若镕金银铜铁于釡而或裁为方或裁为圆也如一年裁为四时一月裁为六候一日裁为十二时是也前后不同故以为变俱说人事不可搀入卦爻下二节方说卦爻中道理推而行之向作以卦爻之理推行于事为之间竟与举措句犯重当知变通二句只就人事泛说道理举措句说到事业方是圣人经纶参赞之实变自其同中有异截然可分者言通自其异中有同引伸无滞处言化不必其皆一裁而制之则不必其皆同故曰变推行不必其皆同然其流通无滞则彼此又不必其互异故曰通事者业之方行业者事之已着事业是圣人之举措不指民言化裁三句所明皆圣人形上之道若器则拘于有形何能变通
　　是故夫象圣人有以见天下之赜而拟诸其形容象其物宜是故谓之象圣人有以见天下之动而观其防通以行其典礼系辞焉以断其吉凶是故谓之爻
　　按此非重出也因上节全本易緼来说形上为道之事则变通举措皆圣人形上之道为之此节说观其会通行其典礼皆圣人变通举措以尽道之事然会通典礼非象无由以见非爻莫与察也故遂举象爻而言之见圣人之变通举措与爻象非有殊耳周易乃天人合一之书言天道当知有人道言人道当知有天道然观此二节上用是故起之或系古语孔子引之也观下节以赜动二字承之可知必非重出
　　极天下之赜者存乎卦鼓天下之动者存乎辞化而裁之存乎变【裁古一作财】推而行之存乎通神而明之存乎其人黙而成之不言而信存乎德行【行去声】
　　上四存言周易卦爻之事即前节形上之道所蕴者也下二存说前节变通举措之事见非圣人之德莫克与此前三句本象爻来上句言象次句言爻化裁句又言爻极究也赜多也夫唯象因天下之赜而立故天地万物之数虽多而卦象则穷极而形容之唯爻因天下之动而立故天地万物之事理变动无恒吉凶靡定而爻辞则鼓舞其动而决断之卦辞俱本易说即上节形上之妙五谓六存语意虽同而大防则异谨按周易两系不尽孔子之言多杂记先儒之说故语意不无重复五谓六存可以观矣其加以子曰则孔子之言也化裁推行本卦辞说与上节属人者不同化而裁之存乎变如大衍五十而裁为分二挂一揲四归竒又因蓍数多寡而裁为隂阳老少皆变动不居之妙也推而行之存乎通如一卦而通于六十四卦一爻而通于三百八十四爻皆其推行而无滞者也此上本卦辞说神而明之以下方始属人以发五谓中变通举措之妙神而明之言无所执也存乎其人谓圣人也黙而成之三句见有圣人之盛德斯有圣人之大业到得黙而成之不言而信便与易理浑同而无间矣此即在神明句中德行即在其人二字中神者运用之莫测即黙与不言也明者坐照之无遗即信也无所作为之谓黙黙则无事极天下之赜之卦矣见诸辞说之谓言不言则无事鼓天下之动之辞矣此言字分明对上辞字说成者我自成其变通之事即前节举措之事业信者人自信之如蓍如将神明以下就常人说则神而明之便是要不凝滞于卦辞黙成而信便是要不扰不杂且不疑贰即所谓疑而筮之则必信之也
　　右第十二章　全说形上之道见圣人之经纶参赞与易为体也


　　周易函书约注卷十四
<经部,易类,周易函书约存__周易函书约注>
　　钦定四库全书
　　周易函书约注卷十五　　礼部侍郎胡煦撰
　　系辞下传
　　八卦成列象在其中矣因而重【平声】之爻在其中矣刚柔相推变在其中矣系辞焉而命之动在其中矣吉凶悔吝者生乎动者也
　　成列言三画之卦象谓隂阳之或多或寡或上或下也重之言六画之卦刚柔相推本爻言如一卦而变六十四六十四而变四千九十六是也系三百八十四爻之辞皆因其动而命之命者命其吉凶悔吝也动即变也据象而观则为变指所之言也据辞而言则为动指能变之本爻言也葢圣人所命之辞皆指当动之爻言也
　　刚柔者立本者也变通者趋时者也吉凶者贞胜者也【姚信本胜作称】天地之道贞观【去声】者也日月之道贞明者也天下之动贞夫一者也
　　爻在卦中故此节言爻而不及卦立本二句申上文刚柔相推二句贞胜二句申上文系辞而命之四句然从刚柔说起则三画六画之卦皆在其中上节刚柔本卦爻来而此不及卦爻以刚柔句该之也上节吉凶本系辞来而此不及系辞以吉凶句该之也上以刚柔相推为变通此又曰趋时即变通之时也上言系辞而命吉凶此又言贞胜谓吉凶相胜也非刚柔则变化无自而出故曰立本逮于相推而有变化如初中末时也动始变终皆时也贞成也正也定也正而定则旣成矣凡卦言贞正定之义居多然必旣成始能正定三义原不相离然一成字又实能该正定两义葢天地之大化由一元之亨而起至利而贞则万物之旣成矣故此处之贞皆言成也如吉象成于此卦此爻中则凶者不得而争之而吉遂成其胜凶象成于此卦此爻中则吉者不得而争之而凶遂成其胜爻象旣定隂阳旣殊若刚柔之不同质香臭之不同气故能各成其胜然吉凶之理生于隂阳乾坤之德比象天地天地成位于上下而升降徃来各有定理是即成此观示之理以昭示于人故隂阳徃复亦遂若此相胜之理而一清一寕一升一降何非以相胜之理相观示也日月代天宣化其昼夜明昧晦朔望旣各成其明亦遂各有相胜之理日阳而月隂而隂必资阳故日以自明而成其明月以借明而成其明终古不易故为贞明葢易之为道不外隂阳天地日月皆隂阳则皆乾元所统故易中之刚柔变通吉凶悔吝此道也天地亦此道日月亦此道其由亨而利旣有所成而正定于此虽不尽同然同此一元则亦同此一贞葢据不齐者而论则吉凶有相胜之理天地有上下之分日月有明晦之别而莫不各贞其贞要其所由然者莫非太极之所分一气之斡运葢天下之动皆成于此一者也是周易从出之大原也
　　夫干确然示人易矣【确说文作寉】夫坤隤然示人简矣【隤孟作退陆董姚作妥】爻也者效此者也象也者像此者也爻象动乎内吉凶见乎外功业见乎变圣人之情见乎辞
　　本上贞胜来言吉凶之所以贞胜者以干刚坤柔其理原不相侔乾元至尊健运不息冝若不易然其体流行无滞变化各正万物资之则至易坤道资生万物杂然并见冝若最繁然顺承天德无成代终则至简葢唯健则难者不难唯顺则繁者不繁确然者理定而不移隤然者体定而不费圣人效法乾坤作为易象非能有外于易简也法乾道之不息而徴时法坤体之镇静而定位爻之有时位效此易简之理也干德运行而无阻故健健则刚坤道承天而代终故顺顺则柔象之有刚柔像此易简之理也至爻象动于内而吉凶遂见于外莫非易简之呈露而吉凶安得不贞胜乎吉凶既定则趋避有几故圣人叅赞位育之功业遂因其变而可见至于因爻象而系之辞又所以审吉凶而定功业者故圣人之情遂见乎辞而乾坤易简之蕴亦遂不能掩矣葢易书未作爻象之理具于乾坤易书既作易简之理备于爻象则圣人之以吉凶事业显于辞者皆显此易简之精蕴而已
　　天地之大德曰生圣人之大宝曰位【孟喜宝作保】何以守位曰仁【朱子曰今本作仁吕氏从古作人今按陆徳明作人王肃王伯玉桓元明僧绍本皆作仁】何以聚人曰财理财正辞禁民爲非曰义
　　本上功业来遂言圣人之功业圣人功业本乎易简故遂从天地说起大德者易简之着见无物不资也生者天资生物之始地资生物之成也位天位资之以叅赞位育故称大宝仁字本义从古作人谓非众罔与守邦来氏从王肃作仁即保合之太和元善之长也然无人不可以言位故位字中便已兼有人字非有仁以得其心则众非其众而位不可守还当作仁字为正况下言聚人之财禁民之义则此仁字自当与下文一例财者仁民之具理财者富之也九赋九式是也义者辅仁之术正辞与正名相似即所以禁民爲非也教之也一说理财正辞禁非作三项按财有冝有不冝故须理辞欲其正欲其合于冝也非欲其禁防其不合于冝也故皆曰义凡仁之与义要皆功业所在所以守位而与生生之造化同德者也右第一章　上系首章由天地隂阳说出易简知能而继之以圣人之成位见圣人之克配天地此作易之源易之体也下系首章从卦中之爻象说出天地易简贞一之德而因及圣人之功业见圣人之叅赞位育同符于天地是易道之大用周易之究竟也
　　古者包牺氏之王天下也【包聚也鸟兽全具曰牺包本宓字读作庖古作庖牺孟京作伏戏云伏服也戏化也马作虙羲或云庖牺以网兽爲食名古呼包如孚故孚俯付伏通】仰则观象于天俯则观法于地【汉书作察法睹鸟兽之文】观鸟兽之文与地之宜【干凿度引孔子曰中观万物之冝王昭素谓是与天地之冝司马贞史记补引此无天字】近取诸身逺取诸物于是始作八卦以通神明之德以类万物之情
　　上文说到功业便是叅赞边事便具类情通德之义此言圣人之易所以能叅赞位育者因易卦之作非意爲之也其始观而取之务期与天地人物不违于以类情通德故能建功立业而叅赞位育也观者理蕴于中则观之而玩其理取者象着于外则取之而合其象观象于天如日月有升沉星辰有显晦又如日月有出庚见丁满甲之异皆隂阳之消息也又震巽象风雷坎离象日月皆象也法法象山陵爲阳川泽爲隂艮山兑泽坎水离火五行八卦一隂阳之消息也象之法之如三画之卦上天下地中人六画之卦五上象天之隂阳初二象地之刚柔又如初中末之相循凖乎天而徴时上中下之不移准乎地而定位又如静爻明位动爻徴时皆是也鸟兽之文如禽飞兽走马健牛顺是也又如林栖者羽如叶地行者毛如草水游者鳞如波涛及希革毛毨之类皆隂阳之消息也又如鳯啓文明龙图龟书皆是也地之宜来氏以爲兖漆徐桐谓伏羲犹尚鲜食非有髙黍下稻九家易曰四方四维八卦之位山泽髙卑五土之宜谓地之南北隂阳寒暑各有所宜皆隂阳之消息也橘不逾淮鸜鹆不逾济天津闻鹃皆是也近取诸身如首圎象天足方象地外而五形内而五性又如干首坤腹皆隂阳之消息也逺取诸物如动有飞潜植有夭乔又如干爲金玉坤爲布帛又如龙鳞八十一鲤鳞三十六龟板中直分隂阳左右各五纹分五行其中十二空象十二支十二月皆隂阳之消息也凡此皆卦画未起观之取之以爲画卦之资不得将观取之后画成之卦配言明矣上尽天文下尽地理中尽人物见夫一隂一阳者对待之体交易之义所由生或消或息者流行之用变易之义所由着于是据其阳息而隂消则画一竒以象阳而干兑离震从阳而生者因以次而列左据其隂息而阳消则画一偶以象阴而巽坎艮坤从阴而生者因以次而列右又阳动阴静阳神阴形阳明阴暗阳有隂无皆于观取中得之神明之德即观取中所得阴阳之理精微而不测者也八卦成列器具而道存健顺之德乾坤通之动止之德震艮通之悦丽险入之德兑离坎巽通之万物之情即观取中所得隂阳之迹散殊而不一者也八卦成列则爻成而象备天地之情乾坤类之雷风之情震巽类之山泽水火之情艮兑坎离类之德者阴阳之含蕴情者阴阳之形见德潜而难见故曰通情显而易见故曰类按神明之德即太极之妙隐寓于天文地理鸟兽人物中者今观而取之故可通万物之情即吉凶悔吝得失忧虞卦皆有以象之故可类
　　作结绳而爲网罟【今石经作罔】以佃【古作田】以渔【古作鱼防】盖取诸离上文通德类情皆说卦所由起然观而取之则通德之义已明此后说制器尚象全是类情之事兼说通德亦可上取字是取之以画卦此取字则卦画旣成通德而类情凖之以合于物理达于人事者也离为目互巽爲绳重目而系以绳网罟之目目相承者似之易遡曰二巽顚倒爲结绳两目相丽爲网罟兑兔巽鱼爲网罟中物以之取兽曰佃取鱼曰渔云峰胡氏以爲非取于离盖似离耳果然则取字说不去矣上文旣曰类情则圣人卦画一成而制器尚象由此以兴有何不可何必曰非取离也
　　包牺氏没神农氏作【农虞本作□盖古文】斲木爲耜揉木爲耒【揉食货志作煣】耒耨之利以教天下盖取诸益
　　耒耜今之犁也耜者耒之首斲木使鋭而爲之今加铁铧谓之耒头耒者耜之柄揉木使曲而爲之其动也在下之耜能入者在上之耒以象言则二体皆木以德言则上入下动天下之利莫大于耕于益之名义亦有合矣艮爲手互坤土木入土而动耒耜象又艮手揉木故曲
　　日中爲市致天下之民聚天下之货交易而退各得其所盖取诸噬嗑
　　离日在上日中象互艮径路震大涂又爲足致民象互见坎水艮山羣珍所出又伏巽市利三倍聚货象巽爲进退退象艮止各得其所之象货合于市以所有易所无各得其所亦犹物之有间者噬而嗑之也合沙郑氏曰始离次益次噬嗑所取者食货而已食货生民之本也
　　神农氏没黄帝尧舜氏作通其变使民不倦神而化之使民宜之易穷则变变则通【古一本无此三字】通则乆是以自天祐之【古作佑】吉无不利黄帝尧舜垂衣裳而天下治盖取诸乾坤
　　通谓行而无阻变谓阴阳互易阴阳相循无端所以能乆凡事执持太坚旣乆而不安必倦圣人利导而通之使不安于故常变易新机故民鼓舞而不倦由之而莫知其所以然神也以渐而相忘于不言化也凡事用功旣乆多不相冝予之以不可知从之以无所事所以致冝也冝字便含可乆意下文穷变通乆泛论其理正发此四句之防盖使民不倦是方爲时使民冝之便说乆逺后矣周易之理事势穷极必当更变然后流通旣流通然后安而可乆夫穷变通乆乃理之循环而根极天命者惟能奉若天道当其时而通变冝民则与天合德是以自天祐之不倦于始冝民于终而吉无不利矣然其通变冝民非圣人创爲之洪荒之世草衣鲜食风气未开人文未着礼义未兴故黄帝尧舜因其变而通之唯垂上衣下裳之制以明尊卑贵贱之分而天下自治者盖取诸乾坤爲乾坤本循环而不已实上下定位而不紊也乾坤易蕴在上而覆故象衣在下而顺故象裳垂衣以下正通变宜民之事本义曰乾坤变化而无爲变化指前段无爲指后段朱子发曰二老合者无爲也六子自用也十三卦独乾坤合爲一卦按上衣下裳止具尊卑之义而天下治三字中含有变通冝民在内
　　刳木爲舟【陆德明作桍】剡木爲楫【陆作掞古楫作檝】舟楫之利以济不通【句】致逺【句】以利天下【古一本无此一句】盖取诸涣【刳口姑切剡以冉切】
　　本义致逺以利天下疑衍来氏以济不通句絶致逺句絶刳剜也刳木中虚可以载物剡斩削也剡木末锐可以进舟济不通者横渡水谓东西南北之阻絶者也致逺者或放而下或逆而上谓千里百里之逺道也济不通与下文引重同致逺与下文致逺同下致逺本引重来此致逺本济不通来取诸涣者艮手干金入木刳剡象坎水巽木互震动而流行若风舟楫象又艮手震楫亦舟行象
　　服牛乘马【说文作犕马一作备】引重致逺以利天下【古一本无此四字】盖取诸随
　　上古牛未穿鼻因性顺而穿其鼻驯而服之上古马未络首因性健而络其首驾而乘之虞翻曰否坤爲牛艮爲鼻中互巽绳缚而牵于前服象巽绳缚物在牛背上入而下动服牛引致象震爲马爲道路否干爲逺艮爲手爲背震爲足爲动巽股在马上而行于道路乘马引重象震由坤变坤爲牛一竒在后阳实而大引重象兑由干来干爲马一偶在前大道开张致逺象牛非不可致逺引重者爲其力也马非不可引重致逺者爲其防也此分承也引致相连说亦可取诸随者下动而上悦也牛马随人而动则可谓悦矣隅通曰牛生望前则子行母前望后则子行母后随其天也马劣喜前驽者喜后随其性也
　　重门击柝【说文作又作橛】以待暴客【郑本作□干宝作古文】盖取诸豫互艮门震覆艮亦门重门象豫一阳界五阴间关象震动善鸣有声之木柝象艮爲手手动而鸣击象坎爲盗暴客象艮爲守门阍人坤爲阖待暴客象豫逸也备也谦轻豫怠逸也恐逸豫故豫备待也者豫备也
　　断木爲杵掘地爲臼臼杵之利万民以济盖取诸小过互兑毁折震木遇兑金艮手震动断木象艮手持木入坤土掘地象艮止于下象臼震动于上象杵震出巽入艮手持杵出入臼中舂象美利天下者干也本无干故不言利天下
　　木爲弧剡木爲矢弧矢之利以威天下盖取诸睽木使曲剡木使锐互坎木坚离木稿坎弓矢离戈兵兑毁折木直而柔以水火则曲木坚而削以金加以镞则利水火相息皆有征伐义故既未济皆伐鬼方所以威天下者爲其睽乖不服也黄疏曰兑金离火相见杀机也兑金射离甲而穿其中心故睽有弧象
　　上古穴居而野处后世圣人易之以宫室【世说文作代】上栋下宇以待风雨盖取诸大壮
　　栋屋脊木宇椽也一曰宇屋边也栋直承而上故言上宇两垂而下故言下震木削以干金栋象阳尊阴卑两阴在上而卑宇象重阴在天上雷以动之互兑雨泽覆巽爲风风雨象四阳相比上承而健栋宇象大过四阳相比故亦称栋大壮壮固之义也虞翻曰无妄两象易也无妄干在上故称上古艮爲穴居干爲野巽爲处干爲圣人后世圣人谓黄帝也艮爲宫室变成大壮干人入宫故易以宫室
　　古之葬者厚衣之以薪【衣去声】葬之中野【汉书作藏之】不封不树丧期无数后世圣人易之以棺椁盖取诸大过衣薪谓覆以薪也不封无土堆而人不识也大象坎隐伏葬象干爲衣中互两干厚衣象巽木薪象干凿巽木而人在其中棺椁象干爲郊中野象巽爲入兑爲口伏艮爲手干爲人木上有口以手入干人入棺象大过过于厚也小过飬生大过送死唯送死可以当大事故取大过虞翻曰中孚两象易也本无干故不言上古互干故但言古者穿土称封封古窆字也
　　上古结绳而治后世圣人易之以书契百官以治【白虎通作理】万民以察盖取诸夬
　　上古事简民淳己事结绳以记之关人者结绳以騐之上无私而下无僞天下若是其治也九家易曰古者约誓之事事大大其绳事小小其绳结之多少随物众寡执以相考亦足以相治也夬本坤来世下伏坤书象上又见干契象以干照坤察象夬决也干兑皆金兑爲毁折有刻划之义大壮进而成夬易震而兑若刻划竹木者然兑覆巽绳使巽隐而兑现故易结绳而爲书契古简防用竹木以铅刀刻划之也以此书契治百官则功罪不敢欺以此书契察万民则诚僞无所隐盖夬有明决之义书契正所以明决天下之事情此皆圣人制器尚象而类情之事通德即在类情中盖唯德通然后情可类也虞翻曰履两象易也乾象在上故复言上古后世圣人指黄帝尧舜大壮大过夬此三盖取直两象上下相易故俱言易之大壮本无妄夬本履乾象俱在上故言上古中孚无干大过干不在上故但言古者
　　右第二章　言制器尚象类情通德之事网罟耒耜所以足民食交易舟车所以通民财弓门柝所以防民患杵臼以利其用衣服以华其身宫室以安其居棺椁以送其死所以爲民利用安身飬生送死无遗憾矣然百官以治万民以察卒归于夬之书契盖器利用便则巧僞生圣人忧之故以书契终之特举十三卦制器之象以爲诸象通例故下章遂有象像之说
　　是故易者象也象者像也【孟京虞董姚像亦作象】彖者材也爻也者效天下之动者也是故吉凶生而悔吝着也
　　上言制器有取于卦象故此即象释之以爲形像之像象似也像则指形言虞翻谓日月在天成八卦之象盖谓易字即日月合形也若但如此言象则象像不分矣须知易中实理原无可言因据相似者证之故曰易者象也所谓相似者即有形之物证之故曰象者像也象字虚像字实如天与龙牝马冰霜皆像也木挺曰材材榦也谓卦之能也如元亨利贞言纯阳至健之能元亨利牝马之贞言纯阴至顺之能也凡夫德体象变卦义皆其能也效法也献也发露之义言爻效天下之动即所云易以贡也象也二句指卦言是说伏羲之易彖者句指彖传是说文王之易爻也三句指爻辞是说周公之易天下之动如婚媾祭祀建侯行师不可枚举爻辞之易者效乎动之顺理者焉爻辞之险者效乎动之逆理者焉生者从此而生著者自微而着吉凶在事本显故曰生悔吝在心尚微故曰着悔有改过之意至于吉则悔之着吝有文过之意至于凶则吝之着也彖者象之材天下之动象之变吉凶悔吝则据象以生因象而着也右第三章　此因制器尚象而遂释象字之义恐拘天德者忘人事拘人事者忘天德也
　　阳卦多阴阴卦多阳其故何也阳卦竒阴卦偶其德行【去声】何也阳一君而二民【仲长统传引民作臣】君子之道也阴二君而一民小人之道也
　　亦本象字来阴阳竒偶皆象也其多少君民君子小人之说则贵阳之义也此言已成之卦阴阳有多寡竒者阳之独偶者阳之重也本义谓阳卦皆五画阴卦皆四画其象亦是如此第此节说君子小人及君民之分全是贵阳专论阳爻矣盖阳动阴静阳有爲阴无爲故论阳不论阴所由谓一阳爲奇重阳爲偶也下文以君民别尊卑以君子小人别邪正则贵贱可知上何也论六子之纯杂自形下者言下何也论六子之德行自形上者言德行兼善恶与上故字相对阳尊统阴有君道焉阴贱承阳有民道焉阳以不息爲用阳不资始则阴无以资生故因统天而谓之君阴静而无爲以承受爲用使阳德不施阴必无以自资其生故阴以无成代终而谓之民
　　右第四章　本上章象字因发贵阳之义
　　易曰憧憧往来【京作古重童通用】朋从尔思子曰天下何思何虑天下同归而殊涂一致而百虑天下何思何虑释咸九四爻亦如上传拟议之事爻言人不能守正相忘于感应之自然唯是憧憧忙乱于尔所往来则亦唯所感之朋应尔之思而已盖所思者既私则所从者亦狭因把一个往来在心上不少放下这便是思虑思者心之用虑者思之深致极也使之至也【煦】按爻辞既以纷扰爲非孔子又云何思何虑则当重同归一致四字是探本穷原去繁就约之防中节日月寒暑虽兼言徃来屈伸似若相循不息者然言往兼言来言伸兼言屈毕竟所重在来屈边观后言屈以求伸蛰以存身及入神安身之说则注意可知殊涂同归在行事上说言所行之道虽异而要归之地则同一致百虑在用心时说言设想之地不在多而百务纷纭皆可虑也可知天下之理至简而可以御繁至约而可以该博何思何虑爲哉思虑上安天下字便是逐逐于外便非同归一致之理可知孔子非禁人以思但不必驰逐于外耳
　　日往则月来月往则日来日月相推而明生焉寒往则暑来暑往则寒来寒暑相推而歳成焉徃者屈也来者信也【姚作伸古伸信同音淇澳公曰信者时至而应也竟作信字解朱子从韦昭说】屈信相感而利生焉
　　上文憧憧徃来纷扰者也此言一往一来徃来齐一者也变坎故言月互离故言日坎冬离夏下艮东北春也覆震亦春兑秋也四时象备故言歳然寒暑之说止爲坎离言耳成功者退谓之屈方来者进谓之信一往一来一屈一信循环不已谓之相感利者功也日月有照临之功歳序有始终生成之功有往则有来有屈则有信原非溺于一偏也在造化者何有于思虑而憧憧往来乎【煦】按变感言往来而蹇卦全言徃来卦变所通莫明于此此见伏动变四通之说所由与康节之天四卦含地四卦同一义也
　　尺蠖之屈以求信也龙蛇之蛰【蛇陆虞作虵】以存身也【陆董姚作全身】精义【句】入神以致用也利用【句】安身以崇德也上节言造化之屈信徃来感应自然之常理此节即物理圣学言屈信徃来之理亦莫非自然之机蠖屈行虫观此节重屈蛰二字则知首节重同归一致四字盖屈蛰即静专之义正与憧憧徃来相反上节徃来屈信虽对举其意谓徃必有来信必有屈未尝一味走入徃边信边以见感应有本无事纷驰外骛耳屈信止如动静凡动皆由静起此即同归之知所归一致之致于一也精义利用当絶句入神连致用句安身连崇德句精有秘密之义自其蕴蓄言所谓屈也神者两在不测兼内外合始终而贯之所谓信也不可专说在内谓精密其义蕴正所以入神而妙于其用也此句从静说向动即从屈说向信也利用之用即致用之用致用自其发迩见逺者言利用自其处置停当时言所谓信也安如安土敦仁之安论效虽在用后论位却在用前正是静时正是屈字之义德谓得于己不曰立而曰崇自其已得后言在内之积累也利用便是信了安崇皆屈边事犹云欲利其用者正求安身以崇德也此从动说向静即从信说向屈也总见动静相循仍是次节屈信徃来之义正欲明首节殊涂同归百虑一致之义此与显仁藏用相似旧以入神连精义夫神独在内者乎以安身连利用夫既在用边则不免经营动作而身能安乎尺蠖龙蛇忽然揷此二语诚乃大奇尝观宋史言希夷善睡说者以爲得龙蛰之法孔子系传已先言之或别有妙防也及观下文藏器待时与见几之说及絪緼化醇搆精化生之説或其中另有秘防乎圣门极聪明者无过顔子止曰其殆庶几乎或者顔子可至而犹未至也及观子贡反筑室独居其后始皇掘墓乃有七璧之防意者子贡之藏欤则子贡之深契秘防盖可想矣特不可向痴人说梦
　　过此以往未之或知也穷神知化德之盛也
　　上精义四句皆用功之事故用两以字便是有所冀于其后过此以往未之或知便见得精进不已后必难量只须到穷神知化方爲德盛德盛则不止于崇矣穷神说在用边极神之妙而无勿用也知化说在体边达化之原而无勿悉也到此则内外浑融故爲德盛总縁憧憧者逐外而忘本故爲探本穷源之论使纷驰者有以自返又以见本原之大用如此难量彼憧憧往来者何爲也哉
　　易曰困于石据于蒺藜入于其宫不见其妻凶子曰非所困而困焉名必辱非所据而据焉身必危旣辱且危死期将至【陆德明期作其】妻其可得见耶
　　释困六三爻义此屈非所屈而身不能安之象石指四四刚在前则必爲所困蒺藜指二二刚在后则非所冝据妻指上六上柔应而不应其病固以二四刚强实在阴柔不中正上谓非所冝困乃被困而不前则招尤贻讥名必辱矣非所冝据乃据而失所依则适以取祸身必危矣名辱身危死期将至应旣不能相援身又不能之应妻能见乎陆绩曰三从困辱之家走之大过爲棺椁死丧故曰死期将至元公曰困爻反明利用安身解爻正明利用安身噬嗑反言见身不能安否爻言身安以保国家鼎爻则身不安之象也豫复提几以应精入致一应一致恒应咸天下无深浅总以明心学耳此爻前后皆失所依正与憧憧相似
　　易曰公用射隼于髙墉之上获之无不利子曰隼者禽也弓矢者器也射之者人也君子藏器于身待时而动何不利之有动而不括是以出而有获语成器而动者也
　　释解上六爻义在解以解悖爲义所以发上爻之用此及解悖之具则致用之本也禽害物所当去也弓矢射隼之器所当备也执以射隼又非人莫与也除害旣必须人则人所以致用之具必待取给临时不已晚乎盖君子有爲于天下常至括碍者唯无其器无其时耳旣有其器又乘其时是以一出而有获虞翻曰离爲隼故称禽离爲矢坎爲弓坤爲器爲身爲藏艮爲待爲时震爲动干三伏阳出而成干爲君子称人上称公三应上故上令三出而射隼此谓伏阳出而成干令三射隼与象防不符【煦】按藏器由信说向屈是安身崇德之事由藏而动是从屈说向信是入神致用之事皆安身也
　　子曰小人不耻不仁不畏不义不见利不劝【举正作动】不威不惩【说苑作不威小不惩大】小惩而大戒此小人之福也易曰屦校灭趾无咎【趾一作止】此之谓也
　　释噬嗑初九爻义欲人之能改以求安身无逐逐于憧憧徃来也可耻者莫如不仁小人则甘心不仁可畏者莫如不义小人则甘心不义其所劝唯利不见利则不劝而勇于趋其所惩唯威不威则不惩而果于避今所惩虽甚小然可以止恶于初则所诫甚大此正小人之福也小惩谓初阴卑下大诫谓阳爻也一说不劝本不耻来不惩本不见义来作分承说一说以劝兼仁义惩兼不仁不义小惩大诫贴屦校灭趾小人之福贴无咎按此当与顔子之复同看复爲不逺之复此爲违之既久而始改者也以在方改之初故说入初爻灭趾之惩未至于身大诫之福则身之旣安矣
　　善不积不足以成名恶不积不足以灭身小人以小善爲无益而弗爲也以小恶爲无伤而弗去也故恶积而不可掩【今石经作揜】罪大而不可解易曰何校灭耳【何去声】凶释噬嗑上九爻引此正见初爻之善初爲事始上爲事终当初而惩则后之改革可知故其身可安何校乃积恶负罪之象灭耳爲罪大不可解之象始而不善一改便尽终而不善则从前之积累必非朝夕之故故曰积凡事创始必微逮于渐积必非其故故曰大恶极罪大必至灭耳身何由安改过莫如初几动以静爲初信以屈爲初春秋谨始慎微天道也
　　子曰危者安其位者也亡者保其存者也乱者有其治者也是故君子安而不忘危存而不忘亡治而不忘乱是以身安而国家可保也易曰其亡其亡系于苞桑释否九五爻义此言祸福之倚伏以见屈伸相循之妙存与治皆图安之事来氏以安位贴身保存贴家有治贴国须知安危存亡治乱身与家国皆有之合三者而言则始于治乱驯而至于安危究竟底于存亡故家国可保便兼治存在内
　　子曰德薄而位尊知小而谋大【陈曰知徐作智】力小而任重鲜不及矣【鲜陆作尠】易曰鼎折足覆公餗【马作粥】其形渥凶言不胜其任也【胜音升】
　　释鼎九四爻上言烛始见终转危爲安者便含有智字义此反言德知力之不足见其不胜任也故下节言知几之知见其知之早不俟终日见其力之断以九居四故德薄四在干上又近君故位尊干爲知爲大四互干体故谋大五至初体大过本末弱故力小过四应阴此亦应阴故不胜同义鲜不及谓鲜不及祸也
　　子曰知几其神乎君子上交不谄下交不渎其知几乎几者动之微吉之先见者也【汉书引此有凶字】君子见几而作不俟终日易曰介于石【诸家作砎】不终日贞吉介如石焉宁用终日断可识矣君子知微知彰知柔知刚万夫之望释豫六二爻豫九四大有得盖四阳爲卦主得其时矣初以应交三以比交皆谄四者也二隔三不与四交不谄矣初鸣豫凶不正者也初虽比二二中正不渎慢下交不渎也上交冝防顺而或失之谄下交冝和易而或失之渎不谄不渎其具有先见之明乎故曰知几未动则吉凶无形已动则吉凶有象非几也几则方动至微而未显者也此则长善之仁由保合之太和从初肇见故爲吉之先见而未始有凶也爻变离爲日几则未变时故曰不俟终日盖生人之性资始于乾元之亨乃有保合之太和旣曰太和必非戾气可得而杂故文言发明率性之道便曰善长又曰体仁长人而子思遂以爲发皆中节孟子遂确乎谓爲性善其邪妄之生皆由外面縁感而入畜于心地渐次发生渐次长养要非本性所有故孔子以克己教顔囘首曰勿视勿听禁其外之杂所以养其中之纯也知性中原无不善则性之方动全是吉征可知此中安有不善可言凶咎乎自汉儒添入凶字宋儒言性遂有义理气质之分要亦本于几善恶之一言夫不唯几在微杳之际必无善恶可以形见即以几爲两岐之名便非动微之防恐于孔子易传亦不相合不谄不渎何云知几盖谄渎皆染于习俗原非本性不谄不渎则本于天命发于自然故说出动之微见得性之方动本无所杂故确乎以爲不谄不渎而又以爲吉之先见也若至着见而杂则吉不吉未可知矣坤土在山下故言石断决也断可识者言决断可知也按介字即界限之界因上下两刚如石三处其中前后俱坚故须察几所以详说几字姚信曰二下交初故曰知微上交于三故曰知彰体坤处中故曰知柔与四同功故曰知刚【煦】按此四语当重微刚二字知刚故不谄知微故不渎彰与柔特相形以见耳不谄不渎即不上不下不亢不抑之义谓居中而柔顺也元公曰豫复坤震之际动静之交也故皆言几豫二贞吉坤道也复初元吉乾道也二节总言贞吉悔亡与咸四爻辞相应【煦】按屈信往来动静天地之几也进退人身之几也其妙全在知字与精义相照
　　子曰顔氏之子其殆庶几乎有不善未尝不知知之未尝复行也易曰不逺复无祗悔元吉
　　释复初九爻义虞翻侯果皆曰此明知微之难殆将也庶近也几者动之微吉之先见此正克己之学所称四勿者也周子因此处有不善二字遂有几善恶之说不知不善二字爲顔子言也非言几也生人之性全是太和浑然至善圣人全体无亏至眞无妄常人牵于外縁则杂之杂矣顔子去圣人一间故不能无不善之几所以有不贰过之说却将到圣人地位所以有不逺之复是不善二字即顔子之过故曰庶于几非谓几中兼有不善因其尚未纯全故有克己之训已即不善也所以有四勿之说孩提知爱知敬大人不失赤子有何不善可言虞翻曰几者阳也阳在复初称几【煦】按阳动者也复动之始也故曰几此正精义入神之妙所云知至至之之事也
　　天地絪緼【虞姚作氤氲说文作壸□班固典引作烟煴戴侗曰昷当从日緼一作纭】万物化醇男女搆精【郑作觏合也徐作媾】万物化生易曰三人行则损一人一人行则得其友言致一也
　　释损六三爻絪麻线緼绵絮借字以喻天地之气纒绵交固之义醇本醇酒谓凝厚也亦借字男女谓万物之男女即阴阳也论卦象坤在中爻上下皆天有天将地纒绵之象论两体少男上而少女下男止女恱有男女搆精之象故以天地男女并言四句连看则天地爲万物之大父母天地两物也絪緼化醇则天地之气交专而致一者也男女即天地化醇后形上之阴阳亦两物也搆精化生则男女之气交专而致一者也致专一也阴阳相交则专一凡一皆从两字形出张子曰两不立则一无可见是也本卦应爻皆阴阳相配故曰致一干宝曰不言阴阳而言男女三人位爲言人事也损反成益万物出震故曰万物化生【煦】按天地男女两也絪緼气交也专一不二故化醇搆精形交也专一不二故化生易曰云云者正以损一人者两也得其友者亦两也两相与则专一若三则杂乱矣岂能成功损三应上此徃彼来却又相应原无杂揉故曰致一周易唯主宰之太极难可名言孔子于此发致一之理即流行之太极也首节言一致而下言徃来屈信动藏安危存亡治乱其后又说知几皆在两处说而内外浑一之妙犹未见出故特引此从阴阳中寻出太极以见两之致一而发太极之理至损一得友之辨详具损卦
　　子曰君子安其身而后动易其心而后语【易去声】定其交而后求君子修此三者故全也危以动则民不与也【与举正作辅】惧以语则民不应也无交而求则民不与也莫之与则伤之者至矣易曰莫益之或击之立心勿恒凶释益上九爻上由安身说出知几致一是已索搜到源头精微处以明精义崇德之事此说向动作有爲边是安身以后之作用见得身安心定然后可肆应不穷总爲憧憧者言持已接物之道安易定非一日之积是立心之恒者故引勿恒者反证之正与憧憧往来者相对安其身者平日使内无愧怍外无倾险不亢不抑而身安如是旣久然后出而动作何往不冝若取给偶然行险以动是危其身矣失道者寡助故民不与易其心者平日心平气和然后出而相语则民必应之若取给临时使势利阻于外危亡惑于内有所恐惧而语则民不应定其交者平日志同道合结契既乆其交定矣然后出而相求则民必与之若骤而相値声气未通遽欲有求已无所施犹望其报则民不与矣向作临民说来氏民兼上下易作平易则惧非自惧恐之使畏也上与字党与也下与字取与也莫之与即莫益之伤之者即击之也皆立心勿恒之凶也安易定皆心上持乆工夫是得一之事便与憧憧者不蒙能安能易能定则所挟者始终如一常伸而不屈矣黄元公曰此章发明心学以见下经首咸恒之义
　　右第五章　此十一卦非徒发小象未尽之义与七章九卦相似皆所以标圣学也第九卦各开言之此当联贯看耳通章虽说持已接物之道约其大防无非心学上传第八章所引七卦皆在言行交际上说此章言天道之屈信以穷神知化审时慎微图存于亡量力而进见几而作所以见天地之心体得一之妙而常惧以危亡之戒皆心学之最精最切者也










　　周易函书约注卷十五
　　钦定四库全书
　　周易函书约注卷十六　　礼部侍郎胡煦撰
　　系辞下传
　　子曰乾坤其易之门邪【桓虞门下有戸字】干阳物也坤隂物也隂阳合德而刚柔有体以体天地之撰以通神明之德此章向来作泛说卦爻未会立言之防今更正之先言乾坤所自始以见图与易之所自合又原名称所由定以见图与易之所由分此节言羲图所具之蕴观后开卦称名之说可知门者从出之地乾坤两象乃六十四卦所从出故谓为门上传言緼自其在中者言无物不包此言门自其在外者言无物不由乾坤两象即羲图初画之两仪故下遂以隂阳解之有形质曰物因后此生生不穷之物皆生于乾坤故遂以能生物者而亦称为隂物阳物天地男女皆有形质者也论二物之德则隂与阳合阳与隂合而其情相得论二物之体则刚自刚柔自柔而其质不同隂阳两仪也合德四象也刚柔有体八卦也体天地之撰指八卦通神明之德指八卦所由来谓太极也皆言图也以用也撰结撰也今人称文之结搆者为撰雷风山泽水火有形有气皆其结撰于天地者也一曰撰犹事也此解亦当葢八卦之象既成事物皆在其中矣一曰述也数也体者与天地之所结撰同体而不二也德者理也神明之德太极隂阳健顺动止不可测者是也可见者易以二物体之比合而无可分不可测者易以二物通之精入而发其妙刚交于柔而成三男之体柔交于刚而成三女之体又男女自交而成六十四卦刚柔杂撰之体天地之撰即刚柔之体神明之德即所合之德体中潜蕴者也赓之曰无形之易括于两画中谓之缊故兼形上之称有象之易辟于两画后谓之门故及合德之事前以神明之德先万物明作易之兼该此以神明之德承天地明作易之断报【煦】按乾坤说作两画是自图中看出最为得解神明之德先万物是自隐说到显神明之德先天地是自有形说入无形
　　其称名也杂而不越【说文作】于稽其类其衰世之意邪伏羲初画止有四图便足传先天之道其时未开为卦安得遽有卦名今欲知其称名之时便当观其称名之义夫六十四卦其体各殊其名亦异亦云杂矣而要皆得于伏羲之先天未有能逾者也而要皆定于本卦之体象未有能逾者也故云不越乃即其命名之义叅诸其时而考之知非伏羲时便有此名今观师讼鼎井宫室衣裳杵臼耒耜皆非嗜欲未开人情浑噩时所有可知此等皆后世圣人深惧世道衰微借以挽囘气运其用意如此因称如此之名称名之名指卦不指爻葢此是开卦时非开爻时也衰世不指文王连山归藏早已开图为卦矣又不可以连山归藏为衰世观一意字便知作易圣人寄维持世道之心于卦爻亦非谓正当衰世乃始开卦命名而维持之此即孟子尚论之法
　　夫易彰徃而察来而微显【本义而微显当作显微而】阐幽开而【本义开而之而亦疑有悮虞本开而当名句】当名辨物正言断辞则备矣
　　节中用开字一转正图与卦之攸分见羲图文卦意各有在各擅其妙也然图与卦皆易也故上以易字统之徃谓由今而徃来谓由前而来来言源头徃言究竟易中徃来原无二理非谓徃为己徃来为将来也彖于内卦称来与周公之称初即察来之意于外卦称徃则据已有内卦而言指外卦也彰显著也谓由四至上卦体已成其两仪四象八卦之徃于外者有体可见故甚彰也来谓由来察精详也谓卦有由成初必在内其两仪四象八卦之所以有初必有从来之处故须察也周易本传道之书太极不容言说故伏羲寄其义于圆图之虚中是即两仪之来处孔子彖传内卦悉称来矣而此又欲其察来察其所由来者耳彰徃察来是分图之内外而言下用而字一转又另是一意言四象八卦之体既成于外显然可见矣乃必推极于两仪未起由来之地是彰徃之显于外者有以微之万物资始之元本极幽深最难察识乃必由两仪四象八卦究极于亨而利贞之后是来处之幽潜于内而难察者又有以阐之微显是引外而入内阐幽是引内而出外此四字合图之内外而言此上说伏羲未开之图内外相倚之蕴也开者后世圣人作易必须开图始成六十四卦本义谓而微显之而当在下又谓微显宜倒又谓开而之而疑有悮今观上文以称名稽类为衰世之意则可知开而当名为作易时矣必开而后当名则未开之时必未有名可知开字既在彰徃八字之下则彰徃八字必是说未开之图可知然未开之图却加易字于上以羲图为作易原本故遂谓图为易也又谓羲图原具变易之理文王遂取其义而命为周易耳当名者圆图初开其象六十有四非名以命之则杂而无纪于是因卦画之隂阳多寡上下与其中之义蕴而当其体以命之名如干健坤顺坎险离丽是也前云杂而不越不越即当也辨物者辨其象而拟之以物如天地山泽干马坤牛干首坤腹是也正言以标其德如元亨利贞利牝马之贞是也断辞以决其吉凶如利建侯利有攸徃利渉大川与不利之说是也当矣辨矣正矣断矣而周易之妙足以发羲图之蕴者于是乎全备而易书于是乎起矣此文王之易之妙也
　　其称名也小其取类也大其防逺其辞文其言曲而中其事肆而隐因贰以济民行【去声郑云或当作式】以明得失之报上节当名八字言方作易此又本当辨正断而推广言之称名本当名来取类本辨物来小大之说是合当名辨物为一义与微显阐幽说徃来者相似防逺辞文本正言来曲中肆隐本断辞来然吉凶之断即在正言中是正与断亦一义也称名小如鼎井一物而名卦讼噬一事而名卦不在大也取类大如乾坤之天地父母金玉布帛广其象而不能尽也此当名辨物之妙也逺言其深幽文言其光采此正言之微显俱到者也直而可中其稍委曲者不中矣有不中则不可以言中此正言之妙也辞虽备而鲜不测之神亦无取于肆陈言曲而中则必无不中事肆而隐则无事不通神明之德故可因民心之疑贰以决断其吉凶悔吝此断辞之妙也中谓悔吝忧虞之不爽肆备也陈也济行者吉知所趋凶知所避也要之明逆理而失顺理而得之报以示人使不迷于所从耳此文周之易所以发羲图之蕴而为开物成务维持世道挽囘气化之书也
　　右第六章　言文周之易本于羲图而图之与易又各具一义不可不分故中用一开字因以见时为中古嗜欲未开诸务未起卦爻不必拆名称不必有而先天四图已足传先天之道为心学之始因卦之有名而知名卦者为衰世则可知伏羲之时必非衰世伏羲之图必未尝开而图与易分皆后世圣人之事然周易实非有外于羲图故用一开字以别之当知全部周易皆是先天今试观揲蓍求卦每三变而成爻不过蓍数之多寡而已即别为隂阳太少有何形象而不谓为先天乎文周卦爻既是先天则文周之易皆伏羲之图可知安得不明图易之所由分安得不明图易之所由合乎
　　易之兴也其于中古乎作易者其有忧患乎
　　本上章衰世之意而言有忧患即衰世之意兴者遡其始也上以命名为衰世系以庖牺为中古则有忧患而作易必非中古今曰兴于中古谓作易之原从伏羲先天图中出也与上章彰徃之上便添易字相似故谓中古即有忧患固非谓三易之作仍为中古亦非
　　是故履德之基也谦德之柄也复德之本也恒德之固也损德之修也【马融修作循】益德之裕也困德之辨也井德之地也巽德之制也
　　此见卦德之有关于人九卦俱依经为序履礼也上天下泽定分不移修德以礼则躬行实践有所依据亦犹根基既立然后可渐进崇髙柄所以持物谦所以持礼自卑而尊人又为礼者所当执持勿失也复乃天心呈露天则将见之候善端之生悉由此始犹木有根株枝叶自然畅茂善端既生不能保其无失非所守恒乆而坚固不可然善端虽守而勿失未必人欲尽去又当于忿欲之萌损之又损以至于无是进修之道也然又不可以小善自足必迁善改过日益加増而徳始充裕然德虽裕于常时至于处困尤足验生平得力困而亨则君子穷斯滥则小人故须辨井有常而不动者也人能德性坚定不变所守故为德之地然德成于己未必应用皆善巽者顺乎其理而深入之始可以制事也【煦】按上经三卦与下经六卦相配前后皆依经序上三卦至复言本大体也下六卦至巽言制大用也来氏以履下七卦皆言持己井作施泽于人说【煦】按基谓后有可増柄谓心有所持本谓大体已具固谓杂感不摇修谓去其有余裕谓充其不足辨谓智生地谓体安制谓用行也龚括苍曰三陈初德也次体也次用也胡云峰曰夫子偶即九卦言之然上经自干至履九卦下经首恒至损益亦九卦上经履至谦五卦下经益至困井亦五卦上经谦至复又九卦下经井至巽亦九卦上经自复而八卦为下经之恒下经自巽而未济亦八卦转为上经之干非偶然者于此见文王之心焉凡十卦置干不言干为君也旡离而互离用晦而明也
　　履和而至谦尊而光复小而辨于物恒杂而不厌损先难而后易益长裕而不设困穷而通井居其所而迁巽称而隐
　　此言卦德之妙履为德基固顺人情而无拂和矣然一皆天理之节文人事之仪则却是极至的道理谦为德柄冝若自卑且自晦矣然人益敬服终必显著则尊而光也复为德本是一念善端之发冝若甚微然阳明之用无有小大既见天心则隂邪皆所烛照而能辨别众欲矣事之杂乘者必至于厌恒为德固虽处横逆杂乘之地而所守益坚自不厌恶凡事之难者则必不易损为德修其先惩忿窒欲克己最难习之既乆渐就平易矣凡事之充长者不能无所施为益为德裕迁善则善日长改过则过日寡既充长矣不待更有所作为以求其长也谓天施地生其益无方凡益之道与时偕行故不设也【煦】按凡充裕者取之各足何待于设迁善之道裕则迁者不劳于设改过之道裕则改者不劳于设穷者多阻滞不通人穷则不通困为德辨身虽穷困而乐天知命道未尝不通也【煦】按此当是困心衡虑而知识日开居其所者恒不能迁动静殊也井为德地其体镇静而功用所及泛应不穷是体虽静而用未尝不动也按此说到功用则地字之解当如来氏轻重适均之谓称称则人所可见者也然巽为德制能顺其理则因时以称其冝性入而伏则又形迹之不露而隐矣此九卦之才德不同皆能各尽其善所以能为修德之助
　　履以和行谦以制礼复以自知恒以一德损以逺害益以兴利困以寡怨井以辨义巽以行权
　　此言卦德足以适用人有礼则安无礼则危履和而至故人可用之以和其行兑悦故言和礼以防敬逊让为本故谦可用之以制礼震为行也隂道柔暗善端之复则阳明故曰自知谓见天地之心也即顔子知几之义德不恒则二三常则始终如一故可以一德损能惩忿则不激烈而致亡身损能窒欲则不因利而招祸患迁善改过日进髙明驯至美大圣神何利如之困为德辨宁于己薄而于人厚故寡怨于人井为德地而居所能迁则体立而用行身安而利溥故有以辨义巽为德制乃称而能隐则不失乎轻重之冝不滞于一定之理故可以行权此九卦之所以处忧患而克当也
　　右第七章　前章言图释伏羲之易也此章言卦释文王之易也八章以下详言爻释周公之易也
　　易之为书也不可逺为道也屡迁变动不居周流六虚上下无常刚柔相易不可为典要唯变所适
　　自此至十章皆释周公之爻十一章专说卦之大用十二章兼说卦爻之大用不可逺即不可离周于天下古今之变切于人生日用之常以之修德广业以之安居乐玩皆不可离也道即一隂一阳之谓屡迁者不执一也此下则言屡迁而不可逺之事隂阳变动初无定居六爻虚位任其周流隂阳徃来如寄皆非实有葢九为干六为坤干动坤静干有为坤无为干以神用故可徴时坤以形用故可定位是位者坤之有也干阳游历其中或上或下始成卦体故以为周流于六之虚位阳之称实非果实也正如果核仁之在中者为实以物贮器中亦曰实坤之六位非阳莫实则坤犹虚位耳故谓六位为六虚刚柔相易谓刚之位柔亦居之柔之位刚亦居之又如刚变为柔柔变为刚皆是也典要谓不可以定法绳也亦唯变之所趋而已
　　其出入以度外内使知惧又明于忧患与故无有师保如临父母【旧本无无字】
　　此节言卦爻之适用自来皆就人说玩一使字知字明字则出入以度及外内字断当在卦爻上说葢知之明之者人而使之然者则卦爻也出入自交易变易处言如自下而徃上为出穷上而返下为入又如阳变隂则阳入而隂出隂变阳则隂入而阳出由复至干由姤至坤皆有程度以度者不遗漏不凌越也外内以定位言谓入而来居于内出而徃居于外一出一入一内一外其当位不当位有多少变态使人知之那得不惧韩康伯曰明出入之度使人知外内之戒也出入犹行藏外内犹隐显遯以逺时为吉丰以幽隐致凶渐以髙显为美明夷以处暗利贞此外内之戒也按明字与知字同亦本使字说谓吉凶祸福见于卦爻者昭然明白故即所以致忧患之故无有师保二句亦是使人如此如云不待教诲自然亲爱之无已也观一又字上下两段自是两义来氏以上段作畏下段作爱良是又一说下段承上段来明于忧患正使字中的道理无有师保二句正知惧之实
　　初率其辞而揆其方旣有典常苟非其人道不虚行此为用易者言谓人于观象之初率其卦爻之辞而揆度其事理之所向则卦爻出入之度忧患之故自能确然见其定理不可为典要者而亦有典常矣既字对初字言究竟也苟非其人道不虚行神而明之存乎其人也
　　右第八章　易至于审爻则动变相循出入进退通于人事故此章遂以人事言之
　　易之爲书也原始要终以爲质也六爻相杂唯其时物也此言圣人始初作易观象定辞之法故用易书领起言所由成书之道也质谓卦体初卦之始上卦之终由初至上始成卦体然后内外备而贞悔全六爻相杂谓体中所具之爻有刚柔上下多寡变动之殊刚柔不必皆同始终不必一致盖刚柔之成质者物也始终之无定者时也时如复夬之爲复夬姤剥之爲姤剥是也位之象物虽有定体然既以爲时物则在变动不居上说如干龙物也而始终内外不同因有潜见飞跃之殊也渐鸿物也而始终内外不同因有磐陆木之殊也盖卦爲爻体爻爲卦用体有定而用无定也
　　其初难知其上易知本末也初辞拟之卒成之终本上易书说原始要终爲质之义初上即始终卦之初爻端倪方露多幽隐难知卦之上爻体段已成则显明易见以初方出于太极其几方动其体未全故曰难知孔子所由谓为察来上为卦末象显于有形其卦已成其质已着故曰易知孔子所由谓为彰徃葢卦至五爻其一未成后尚有隂阳动静之分及上爻既成始有定体显然昭著于外故易知本谓初末谓上据上而论初固为本然初所由来必有大本存焉此圣人传心之秘也唯难知故圣人作易于初爻之辞亦必商量拟议观其隐深之妙不敢轻易措辞唯易知故上爻不烦更拟不过因初之象占而成其终如干初曰潜便不可知矣上九曰亢便显然矣复初之几迷复之凶亦同侯果举噬嗑初上就人事言亦有理
　　若夫杂物撰德【郑元撰作算数也】辨是与非则非其中爻不备本易书来发六爻相杂唯其时物之义初上之义既已阐矣若夫散见于爻而有形可象者物也杂著于爻中而万物之情已类隐秘于爻而有能可效者德也结撰于爻中而神明之德已通即物与德之善者而辨其为是即物与德之恶者而辨其为非非合中四爻以求之则物虽杂而未尽德虽撰而未该是非虽辨而无以相发明安云备哉中爻谓在中之四爻对初上言也一曰杂者两物相杂而互之也指互卦说如干马坤牛各有定象非杂也如泰卦干马坤牛是其物也干健坤顺是其德也及中互为震龙兑羊则非牛马之物是杂物也震动兑恱则非健顺之德是撰德也鲁岳公曰汉儒论互体邵子亦有用四之说王弼辟互正见其碍下文二四相得正成下互之功三五相得正成上互之功三四为一卦全体之中二五为上下二体之中故称中爻【煦】按泰本坤干中互震兑故至五爻遂有帝乙归妹之辞此即互卦之例
　　噫亦要存亡吉凶则居可知矣【杨易居音基谓此节当在章末遂改入刚胜邪之下】知者【徐作智】观其彖辞则思过半矣
　　此统论一卦之体合六爻言也要归也约也有初上以该本末有中爻以辨是非非有繁重难胜之道也噫亦得其要归可耳约诸物理之存亡而穷其消息之机约诸人事之吉凶而究其得失之报则始终无隐是非不紊君子之所以居身断可识矣居非居然存亡亦说人事特就物理明之然始终是非之辨虽徴于爻而各卦之彖传诠解卦辞者已备悉言之葢六爻皆一卦所分而彖传则一卦之纲领也
　　二与四同功而异位其善不同二多誉四多惧近也【举正无近也二字谓是古注悮作正文】柔之为道不利逺者其要无咎其用柔中也三与五同功而异位三多凶五多功贵贱之等也其柔危其刚胜邪
　　此本中爻言二四本隂位德性相似率其所性皆能为柔顺之事业是谓同功然二居下体四居上体则异位矣唯异位故圣人系辞之善亦有不同二之善虽不尽多誉而誉多四之善虽不尽皆惧而惧多夫二四同隂而誉惧不同为四近五君则其任重而凌逼之嫌覆餗之虑所自有也故惧四之多惧以其近君则二之多誉以其逺矣然隂柔之性依刚以立本不利于逺君顾二乃无咎而多誉者柔而得中故也夫二之多誉固为其逺而亦为柔中则多惧者固为其近而亦为柔不中可知也三五本阳位率其所性皆能为刚健之事业是谓同功然三居下体之上五居上体之中则异位矣故三之辞未必无功而凶居多五之辞未必无凶而功居多葢君位为贵有独运之权臣下之功皆其功故曰功臣位为贱无专成之责一作威福而凶害随之一不胜任而覆餗遗患故多凶顾三五虽凶功不同其位皆任大责重若以六柔居之三贱固多凶五贵亦不能多功何其危若以九刚居之五贵固多功三贱亦不至多凶然则五之多功固以其贵而亦以其刚三之多凶固以其贱而亦非以其刚也合二四三五观之则知逺近贵贱不同均物也逺则多誉近则多惧贵则多功贱则多凶则物以杂而物之是非辨矣柔刚虽不同均德也柔中则多誉柔不中则多惧柔则危刚则胜则德以撰而德之是非辨矣此固杂物撰德辨是非之一端由此推之则凡飞潜动植之物有不杂而是非有不辨者乎凡健顺邪正之德有不撰而是非有不辨者乎右第九章　总论六爻分初上与中爻以发作易之防
　　易之为书也广大悉备有天道焉有人道焉有地道焉兼三才而两之【才石经作材下仿此】故六六者非他也三才之道也
　　上章易书是方去作易此章易书是作成之易通就爻説明天人合一之防广指坤大指干悉备指乾坤中所有暗含人道説一曰广大者体统浑沦悉备者条理详密太极之理际于天蟠于地体于人五阳上隂天以两而成象三仁四义人以两而成德初刚二柔地以两而成质内外卦各有三极二中函三三极中各有隂阳三中函二
　　道有变动故曰爻爻有等故曰物物相杂故曰文文不当故吉凶生焉
　　上节言六爻之体段此节发明杂物撰德之义道谓易道变动指二老谓阳动变隂隂动变阳也陆绩曰天道有昼夜日月之变地道有刚柔燥湿之变人道有行止动静吉凶善恶之变圣人设隂阳老少之爻以效法其变动故称爻等谓上中下之位也有质之物则有刚柔大小逺近贵贱之异故可以别其等者谓之物爻不可以言物有可等始言物相杂者相间也一不独显相间成文犹靑黄之相兼也如初三五二四六刚柔相间是也不当者非特阳居隂位隂居阳位也刚居乎柔有是亦有非柔居乎刚有善亦有恶而吉凶即于是生焉故一变动之间即有物有文有吉凶非有先后也
　　右第十章　言易书已成卦爻之包括如此
　　易之兴也其当殷之末世周之盛德邪当文王与纣之事邪是故其辞危危者使平易者使倾其道甚大百物不废惧以终始其要无咎此之谓易之道也
　　此下皆本易书而明趋避之防正前所云衰世之意也盛德即就作易见出非专谓殷为衰世观下危平易倾转移甚神则文王作易宁独意在殷世乎非末世则情伪不若是之甚非盛德则无以深知其情伪上危字惧也文王身经忧患故多危惧下危字与安对危平易倾正辞危之用其易卦中有战兢惕厉而危者辞则使之平焉敬愼足以不败而吉无咎之属归之有骄矜慢怠而易者辞则使之倾焉怠荒每以致祸而凶悔吝之属归之此皆理势自然一若辞有以使之也不废者不废此危平易倾之理也惧以终始危惧自始至终也谓圣人系辞不敢始危终易大约欲人恐惧修省至于无咎而已【煦】按此章冝主盛德文王当殷之末世以其盛德着见于易故能扶危定倾使人知惧德属体作易之本也道属用使平使倾是也前后言道中言盛德见使平使倾非徒然者也危平道大就君子言易倾与惧就小人言要归无咎兼君子小人言总言吉可趋凶可避其要在于戒惧以修身而已
　　右第十一章　言易书之灵妙以发趋避之防
　　夫干天下之至健也德行恒易以知险夫坤天下之至顺也德行恒简以知阻
　　因上章说出危平易倾则易之神妙可知故此遂说乾坤健顺之德因及知险知阻以见危平易倾皆健顺所转移不言诸卦止言乾坤诸卦之隂阳皆九六之二用也健顺者乾坤之性德者乾坤在中之蕴蓄即日新之盛德也行者乾坤众着之生成即冨有之大业也易简者乾坤无私之理全在用上见出险阻者天地间至动至赜髙卑杂陈之事皆从亨而利中见出险难者易直之反阻塞者简顺之反至健则所行无难故易至顺则所行无滞故简易直平坦自无险防之情葢险难不易者由易者相形而见有险则不得为恒易简顺无滞自无繁壅之葢阻塞不顺者由顺者相形而见有阻则不得为恒简干之知险岂唯知之且能使险者而悉归于易是至健之德行然也坤之知阻岂唯知之且能使阻者而悉归于简是至顺之德行然也险阻虽止说知而无险无阻即在其中此所由危平而易倾也
　　能说诸心能研诸侯之虑【虞本坎为心虑干一之坤为震为诸侯故云然王略例曰侯之二字衍文杨易云侯当作民】定天下之吉凶成天下之亹亹者是故变化云为吉事有祥象事知器占事知来
　　侯之二字王以为衍文然周易未经秦火当如杨易作民字或传冩之讹如论流行变易之理作时候之候亦可能字就易说本上乾坤来上言知此言能耳说研定成虽说人实本健顺易简说易之能也说心者契于心而无拂研虑者深致其思而微显洞然是故以下方说功用虽属人事而能如此者莫非健顺之为向以能作圣人之能以定吉凶承说心以成亹亹承研虑皆未当定言不可移易亹亹虽有勉强之义却是说作用不穷成字说在定后却是说吉凶既定则趋避有基故能成就无穷功业此上皆易卦之能前曰危易皆转移于易此又曰定正为危易者言唯能转移然后能定也云为即言行变化应用无方也此又本说研及成亹亹来皆易之能也思虑熟于内事功见于外故能变化云为而无所执也以之趋吉则必有可徴之祥因在变化云为之后故凶者可转而为吉向兼凶说未是来氏本刘绩以吉作言亦未当象其事则知其器量之所受占其事则知其吉凶之究竟器之所受如长短大小广狭之类有象则有定故也知来即成亹亹之妙也变化二句相连说象事句研说于卦也占事句研说于爻也下曰八卦以象告爻彖以情言是也止说易简之妙不分卦爻亦可
　　天地设位圣人成能人谋鬼谋百姓与能八卦以象告爻彖以情言刚柔杂居而吉凶可见矣
　　本上变化云为成亹亹来设位句承首节知字却兼能字在内成能句承次节能字却兼知字在内成能与能皆成亹亹之事至于成能则易简之知能尽归圣人矣八卦以象告故象事知器爻彖以情言故占事知来上叚本说成亹亹之事然上节定字本在成先定而后可成也此节上叚说成亹亹下乃曰吉凶可见者事功既成乃始有吉凶也人谋鬼谋说在占上言显微无间也百姓与能见百姓得与其中便是智愚不遗了又以见圣人所成叅赞位育非如百姓所能止此筮占中吉趋而凶避也象像也八卦成列象在其中若天地风雷干马坤牛是也爻者效天下之动者也爻下始言彖兼指文王卦辞谓卦爻之能也情即卦爻中动变之情由卦爻之时位见也刚柔即九六指爻而言相杂谓隂阳来徃上下承乘应比之殊也由其承乘应比而吉凶之情判然可见告者告此险阻言者言此险阻见者见此险阻吉凶既定故能变化云为而亹亹可成也八卦以象告之下单承百姓与能非圣人成能之事
　　变动以利言吉凶以情迁是故爱恶相攻而吉凶生逺近相取而悔吝生情僞相感而利害生凡易之情近而不相得则凶【句】或害之【句】悔且吝
　　此明刚柔杂居吉凶可见之故皆与能之事凡爻之变必有所通【煦】所以有四通之说若滞于一所则不灵不灵则不顺利故曰变通以利言利即亨利之利言无阻也彖曰乾道变化言利而已以情迁者因本爻各具之情遂改易其吉凶也爱恶情也是故下皆吉凶情迁之故葢吉凶在爻每因刚柔徃来初终内外之情而迁变承乘应比各有爱恶爱则吉恶则凶然爱而亦相攻者胶漆之投入之唯恐不深也爱相攻家人九五恶相攻同人九三是也逺相取应外是也近相取承乘是也情实也对僞而言情相感中孚九二僞相感渐之九五是也近而不相得困三豫二是也相攻相取情也感者情之始动利害之开端也取则情之方露而悔吝之初着矣攻则情之极至而吉凶分矣因逺近生情僞因情僞生爱恶皆蒙情迁句推本言之逺近情僞亦姑自其浅深而分耳当知卦爻中其居皆有逺近其心皆有情僞其情皆有爱恶逺者止于应不应耳既不相値其情犹缓若近而不相得则凶或害之悔且吝凶本爱恶句害本情僞句悔吝本逺近句此处三者相连故知上三句相连説立爻之法无过时位变通二句言时爱恶以下言位
　　将叛者其辞慙中心疑者其辞枝吉人之辞寡躁人之辞多诬善之人其辞游失其守者其辞屈【杨易屈作诎】此与上节虽若不类言外见卦爻之辞包罗含蓄中正和平知众辞之各异各有其情则卦爻之迁转变易当亦各有其情欲人因卦辞而推求卦爻之情伪也试即辞之在人以情迁者观之有将叛乎正理者中心不安发而为辞必慙愧囘互而无所舒展人有昧乎是非莫知适从者内无主见辞必枝离两端无定执焉去欲循理吉人也心敬愼而言有节辞不期寡而自寡欲动情胜者躁人也内无飬而心易纵辞不期多而自多诬善为恶之人无实迹可据必迁就以快其私其辞游移而无根委靡退怯而失其职守者心志卑陋其辞屈抑而不伸人情险阻不同而辞以情迁如此则卦爻既殊当亦各一其情而系爻之辞安得不因情而迁致有爱恶攻取吉凶悔吝之殊哉虞翻曰辞慙者坎人之辞也近而不相得故叛坎为隐伏为兵戎故叛坎为心故慙辞枝者离人之辞也火性枝分故枝疑也辞寡者艮人之辞言有序也辞多者震人之辞震为决躁恐惧笑言哑哑故多辞辞游兊人之辞也兊为口舌诬干干为善人也辞屈巽人之辞也巽诘屈震初阳入伏巽隂下故其辞屈此六子也离上坎下震起艮止兊见巽伏上经终坎离则下经终既未上系终乾坤则下系终六子此易之大义也
　　右第十二章　此章以乾坤易简知险阻为主首节言易简之知次节言易简之能设位成能总上二节言圣人作易使人知险阻变动节言易书能知险阻因示人以险阻之可知将叛节言圣人不假易书自知险阻示人以险阻可知之理以为能知之例险阻情也故末止言情字
　　上传首篇言圣人以易简之德成位乎天地见圣人作易之原此章言圣人以易简之德知险知阻作易而使百姓与能见圣人作易之大用

　　周易函书约注卷十六
<经部,易类,周易函书约存__周易函书约注>
　　钦定四库全书
　　周易函书约注卷十七　　礼部侍郎胡煦撰
　　说卦传
　　隋志秦后易失说卦三篇宣帝时河内女子发老屋得之今说卦止一篇而别出序卦杂卦二篇葢隋志混言之潜录曰吕东莱定为十二篇时也
　　昔者圣人之作易也幽赞于神明而生蓍【徐陆作幽赞】参天两地而倚数【两说文作防倚蜀本作竒周礼注同】观变于隂阳而立卦【马作观变化】发挥于刚柔而生爻【释文作发辉】和顺于道德而理于义穷理尽性以至于命
　　幽賛于神明龚深甫曰宾主之仪賛者通之神明之徳圣人通之此言賛化育也来氏作神明幽賛而生蓍参两言揲蓍求卦之事然止言竒偶所始故止及于参两非有分揲挂扐之事也向谓数始方员方员出于天地因有阳全隂半之说若然则是数由天地而始非参天两地而倚数矣当知倚者依也数即河图之数天之参依数而参谓参由竒出也地之两依数而两谓两由偶出也葢河图数十实由五数而生成数则生数之所生也顾此生数中竒数有三一三五是也偶数有二二四是也竒阳象天偶隂象地三竒故参天二偶故两地然皆比拟河图之数分别出来故曰倚数其必依数而参之两之为揲蓍求卦无出竒偶四象则竒偶再加八卦则竒偶三加也蓍中初变则隂阳之位再变则四象之位三变则八卦之位而三变中单者参三而为竒双者并两而为偶竒天数偶地数天非数也依数之参而知之地非数也依数之两而知之下文隂阳刚柔皆此参两皆此天地也孔颍逹曰两偶之始参竒之始【煦】按三竒得九是亦老阳之天数而六包其中即天包乎地也两偶得六是亦老隂之地数乃分为两参是以地承天也比于天数则不足隂乏之义也故九之与六莫非参两观变即三变十八变之变隂阳即三变十八变所得之象既有隂阳复有老少又有上下多寡纯杂不同而六十四卦由以立矣刚柔即隂阳发挥于刚柔而生爻者谓此六爻之中或为少刚少柔之静而不变或为太刚太柔之动而必变又或干体而坤用其六来交坤体而干用其九来交则以所用之刚柔为主故曰发挥而生爻观变以下皆主蓍言一是统观全体看是何卦一是细观一节看是何爻为主何爻当动也和顺三句总言卦爻之功用见圣人筮卦之设非徒趋避已也原欲人和顺于共由之道俾蕴之为徳悉无乖戾阻塞之嫌因致条理不紊均恊乎当然之义也此句在行事上说又欲人穷究万事万物之理因得自尽其各正保合之性以逹夫一元统天之命此句在知上说却总承上句来道徳义散见于事物其中之所以然谓之理理所秉受谓之性性所从出谓之命道徳义理性命皆属人和顺理穷尽至则蓍卦也学人之事先知后行圣人逹天之学则先行后知一说全就蓍卦言如干有刚道坤有柔道刚有徤徳柔有顺徳潜有潜义见有见义是也和顺者与之混融而无所拂理者分其条叚而无所紊穷者推致其极而无所遗尽者全体备具而无所歉至者探其大原而与之合道徳义之所以然散见于事物者蓍卦皆有以穷之道徳义之秉受于人物者蓍卦皆有以尽之道徳义之原头出于天命者蓍卦皆有以至之易数功用之妙有如此【煦】观穷尽二字还就人说为当一说观变句立天道也发挥句立地道也和顺句立人道也穷理句即顺性命之理也系传言卦爻多接言占此止以和顺二语承之可知周易非卜筮之书
　　右第一章　言筮数之设本于河图即具天人合一之防
　　昔者圣人之作易也将以顺性命之理是以立天之道曰隂与阳立地之道曰柔与刚立人之道曰仁与义兼三才而两之故易六画而成卦分隂分阳迭用柔刚故易六位而成章【马作六画】
　　首二句见圣人作易教人其道甚大非第占卜也故下言天地以发性命之原言仁义以着性命之理两故字分两叚上言三才之各有两故以兼三才二句承之说成卦之体统下言分而迭用故以六位承之言卦中之爻位在卦故言画在爻故言位性自所受而言保合之太和也命自所赋而言变化之各正也圣人之卦爻有初末隐见内外始终皆依附于一元之亨而利贞者也故曰顺性命之理下文隂阳刚柔仁义皆性命之理也兼之以画卦而分之而迭用之所谓顺也隂阳以气言刚柔以质言仁义以徳言天无隂阳则气机息地无刚柔则地维坠人无仁义则禽兽矣故曰立天立地立人天地人三才也隂阳刚柔仁义则各两其道矣易卦兼之性命之理在易卦中矣六画成卦者五上一隂阳之在天初二一柔刚之在地三四一仁义之在人也而性命之理合之尽其大而无余矣此统以言其体也分隂分阳从天道来极其精而不乱矣此析以言其用也
　　右第二章　上章言圣人因蓍而作易有益于人道此则言易卦之作原具有人道
　　天地定位山泽通气雷风相薄水火不相射【音石虞本音亦厌也】八卦相错数徃者顺知来者逆是故易逆数也
　　此觧先天圆图全是流行之妙非言对待也直须以乾坤两象比之而通气相薄之义自见定位与不相射虽若自其各居不相通者言然相通之故自在其中葢此节非有天地定位一句则六子之流通不可得而考矣今观山泽相对具一干一坤之象而流通者乃在末爻雷风相对具一干一坤之象而流通者乃在初爻水火相对具一干一坤之象而流通者乃在中爻是天地定位不过説位之一定其下三句则全说天地之气流通不滞而成为六子也六子之两爻相同者则乾坤之二体也其特异之一爻则乾坤之二用故以为天地之流通今山泽雷风水火其在图中两两相对宜若不相及而不知气实流通故有通气相薄不相射之说葢伏羲特画此图非有形质原以象太极两仪回旋运转之气故特命为先天若以为确有其位则失之逺矣相薄者天之气薄于地下则奋迅而为雷地之气薄于天下则舒散而为风天之气发露于积隂之上则髙出而为山地之气凝聚于重阳之上则下沛而为泽天之气入于隂中而为其所涵则融而为水地之气涵于阳中而为其所化则发而为火通气者山上而泽下而隂阳之气则轮转而通矣相薄者雷震而风散而隂阳之气则鼓舞而奋矣不相射宜若说两不相关之事若果两不相关则亦如秦越人之各不相知其不相射又何待言乎葢不相射者自其性本相违而适然相值宜若不可共处而为之说也此亦隂阳相资相益之词也故山泽通气言天地之末交雷风相薄言天地之初交水火不相射言天地之中交故不可以其位既定遂忘气机之流通也若止言对待不移则先天图亦死物耳何能化生万物哉山泽独言气者山泽本以形成无气则必无可通观下相错之说岂其独立两不相及顾可以错言乎则全说八卦之交易全发隂阳之大用亦断可识矣八卦之体虽曰一隂对一阳二隂对二阳三隂对三阳然所对之隂阳皆彼此互易者也故云错也徃顺来逆向本邵子作已徃方来说然先天一图八卦一时俱备乃固曰此为已生之卦此为未生之卦夫卦亦有生法乎亦有先生后生者乎伏羲初画先天固一成俱成者也筮中十八卦变所成止于一卦有何卦先生何卦有待而生乎当知徃来顺逆止据图言干与坤皆有之来谓由太极而来其在彖传唯内卦称来未有外卦已徃称来者也系传察来即此来也唯外卦称徃谓由此而徃如两仪徃为四象四象徃为八卦是也未有初爻方来称徃者也系传之彰往即此往也葢内卦先成者也先成者本无而忽有故必有所自来圣圣传心政在此处为其先有太极存也逆而难知正在于此所以当察外卦后成者也后成者由内而出外故以为徃渐进而徃则昭然可见非如来处之杳防顺而易知正在于此所以为彰葢据理而论则太极为两仪来处四象八卦则两仪往处也此由大本而推为大用一定不易者也若但据图而论此节开口便说天地定位其下皆言气之流通则干南坤北自应各有往来不宜专说天根指干阳一边夫干之位上则以下际为顺坤之位下则以上交为顺下际顺则上行为逆上交顺则下行为逆且阳根隂隂根阳原在杳防恍惚之际由其后而遡之难可臆度所谓逆也今就干而论象天之干位乎南实由震象一阳初萌而来故震遂谓为天根天根者象天之干以此为根也特自既已成干逆遡乎天根所由来则然难知斯谓为逆如由乾象观其所往实由一隂之巽就消而始渐往成艮而防阳始尽是由此而顺推于后适符乎天道左旋阳徳下施之义故谓为顺此乾道之来逆往顺者也今就坤而论象地之坤位乎北实由巽象一隂初萌而来故巽遂称为月窟月之明得于日体全属隂窟也者明隂之所自来也特自既已成坤逆遡乎此隂所由来则然难知所以为逆如由坤象观其所往实由一阳之震就消而始渐往成兊而防隂始尽是由此而顺推于后适符乎地顺承天隂道上行之义故谓为顺此坤道之来逆往顺者也若但执已过者为往逆我而来者之为来是执向背论往来可以言时而不可言位可以言占而不可言图岂知时之与位莫不各有流通之妙图之与卦莫不各有来往之秘如但知迎我而来者之为逆而不知返而回遡于从前者之为逆图卦之来往未能大明于世亦已乆矣夫已往方来之说易中亦有之如神以知来智以藏往无有逺近幽深遂知来物此为占筮而言为人之用易者说也断不可悮觧于卦图但知发迹之地为来前有所往为往则易明矣譬若有人行于中途或问之曰何来何往则必曰某从何所来今往何所譬如有人问春从何来又复何往则必曰由冬而来以夏为往此方是流通不滞之体凡人之行未有不以前往为顺却后为逆者也四时之序由冬而春顺也由春而遡冬则逆矣夫天根月窟由来之地防妙隠深难可言说圣人指出来字又提明个逆字止欲人推原于太极之中观大化所由起故曰夫易逆数也至此又特提易字见得来徃逆顺固易之所以为易而逆来之当察尤圣人作易之本心也
　　右第三章　全说先天一图流行之气
　　雷以动之【汉书作靁】风以散之雨以润之日以暄之【徐虞作暅荀作烜韵注云古文又作晕】艮以止之兊以说之干以君之【举正作居之】坤以藏之
　　上章对待而观言配合流行之妙是先天圆图中义此章亦对待而举言功用各効之能是先天方图中义大小圆图象天之浑融圆转而旡着故以为立其体方图坤上干下而六子自交于中故以为致其用上章言八卦之体出于乾坤之交故自天地始此章言生物之能全借六子故以乾坤终先儒以此节全觧方图谓干下坤上而六子包中然横图亦干右坤左而六子包中者也顾置方图于圆图中又复坤上而干下明圆图中原具相交之义万物俱由乾坤相交而始故谓此为天地之用方图气内而形外与河图生内而成外小圆气始而形终相同但犹在天地相交之始是胚胎方具之象故入于先天圆图中而亦以为先天然方其形者是即天包乎地将有定体之象横图则明始终之义标从一至八之数亦有定而不移者也天向一中生造化故二图始生之卦皆在图中乾坤始交而为震巽雷风相薄动则物萌散则物解此言生物之功中交而为坎离水火不相射故能各効其能润则物滋暄则物舒此言养物之功暄明也终交而为艮兊山泽通气止则物成说则物遂此言成物之功若干则首出庻物敷理阳徳出震成艮而于物无所不统坤则含宏光大为长养之府而于物无所不容矣项平甫曰乾坤六子初为气末为形中为精雷风气也山泽形也水火精也蒙引曰自动至暄物之出机自止至藏物之入机出有于无气之行也故以象言入有于无质之具也故以卦言右第四章　言先天八卦之功用以释方图之义
　　帝出乎震齐乎巽相见乎离致役乎坤说言乎兊战乎干劳乎坎成言乎艮【李巽岩云成当作诚】
　　此释文王后天圆图后天布散本有定位可指乃以出齐见役相连而及仍与先天流行之气不殊何也阳无形而有为隂有形而无为有形无为故有定位可指要其运行之妙全頼无形之气有为之用自舒自敛于其间是后天图亦具流行之用也上曰干君此则归功于帝皆谓阳也阳运而不止者也先天图始于震一阳之气生乎内终于艮一阳之气尽乎外此阳始阳终之象也后天图始于一阳初萌之震帝出乎东终于一阳外尽之艮成能于东北此亦阳始阳终之象坤之得阳称为得主主也君也帝也皆以其权予阳也且作易大防全言天地变动不居之妙所由称之为易若隂体静镇无为无成代终有何易之可见杂卦传曰震起也艮止也皆先后图中贵阳之义地支首子则后天图坎一之义天干首甲则后天图出震之义然阳气之行必有所厯而后可徴故其得阳而化生者必皆形质有定是以有方位而不移各司其职而不易也是则先天图对待之象虽明相交错综之妙莫非圆转活泼之机后天图流行之义特为帝之运量而言至其方位不移则阳气化生之万物有形有质可因时而考证者也向以先天为对待不移后天为流行不息均未得解出齐见役八者皆帝所为下节不言帝而言万物则帝之指挥号令而万物率从者也二言字语助辞帝出乎震者阳气方萌自隠而显如可形见故曰出春令是也齐乎巽者帝之旁通周遍无物不到无处不被故曰齐春末夏初之令也相见乎离者光辉明盛而成嘉美之防彼此灿然旡隠故曰相见夏令是也地道无为今生长功成必有使之然者故曰致役此夏末秋初之令也土旺四季尤旺于夏秋之交故能生秋金又能养万物致役者帝役之也说言乎兊者充足为溢而舒畅之至故言说秋令也战乎干者从前阳之气通隂得而承之始有生长成熟至于秋冬之交阳帝之令将敛隂肃之气将盛隂疑于阳必战非与干战也隂与阳战于干方也此干字即归休之老阳非象天之干劳乎坎者穷冬闭藏收敛于斯休息于斯舍劳就逸有慰劳安存之义故曰劳冬令也成言乎艮者出帝之令至此而功成也此以帝字领起为阳气之流行言也乃阳必交隂故歴巽离兊之隂卦而其功始见其由生而长而成虽属隂卦却皆二阳又以明阳之盛也至于敛藏非一阳潜于其中则一阳尽于外矣此皆于有形有象中察流行之阳气非如立卦之法阳少主阳隂少主隂也是则由出而齐而相见者帝之鼓乎出机而致役则由出以向夫入焉由说而战而劳者帝之鼓夫入机而成则由入以向夫出焉以方言之则有周游之意以时言之则有迭旺之理以五行言之则有相生之次梁氏谓邵子以此为文王八卦葢因坤蹇解三卦彖辞而推之也【煦】按此三卦有西南得朋东北防朋之语正谓月之生明由一阳之震象而来月之防明由一阳之艮象而尽凡皆先后二图始震终艮之秘防先天图本说流行之气而却有定位可指无定者以有定者考之而见也后天图本属对待之形而却说阳气之周通有定者以无定者考之而知也此隂阳两不相离彼此互根之妙然而阳徳有为隂道无为于此二图亦概可见矣
　　万物出乎震震东方也齐乎巽巽东南也齐也者言万物之洁齐也【今石经作絜】离也者明也万物皆相见南方之卦也圣人南面而听天下向明而治葢取诸此也坤也者地也万物皆致养焉故曰致役乎坤兊正秋也万物之所说也故曰说言乎兊战乎干干西北之卦也言隂阳相薄也坎者水也正北方之卦也劳卦也万物之所归也故曰劳乎坎艮东北之卦也万物之所成终而所成始也故曰成言乎艮
　　上节就阳气之游歴而言此节就万物之生息而言帝之出入因物而见故遂言万物出震者阳气发散木徳用事是物之出也洁齐即姑洗之意谓鲜洁整齐而无参差也春三月物尚有不出土者或有未开花叶者彼此犹不相见至五月物皆畅茂无有不生长者故彼此皆相见夏秋之交土徳正旺土膏之滋润万物頼是以养今但称地明坤之养万物皆顺承乎天故曰役为帝役也阳徳之生收敛而向实皆欣欣各遂其愿欲故说秋冬之交戍亥之月阳剥矣故与隂相战于西北干方论气则为隂阳之交隂疑于阳必战论物则阳之功已成初与隂接亦必战也水归冬旺万物頼其滋养故为慰劳安存之卦北方与离明相对乃万物藏匿之地得所安故曰安虞翻曰成始者干甲成终者坤癸艮东北是甲癸之间故云成终成始自万物之出至成终成始凡皆帝使之也七者皆言万物至干则言隂阳不言万物葢万物之生至于兊秋已成而就藏故无物可言唯生长万物之阳气流行而不息至此亦必有含蕴归宿之地又因秋冬之交隂气当权而盛其将反之阳与之相值故不免于剥然阳道不息终无歇灭时至于坎则阳徳归宿于中得所安矣故以为慰劳之也向作慰劳万物而不知万物之成皆帝之使也阳徳善动不能乆住隂中必将出乎其外阳而出乎隂外则成终成始莫不由之故归其功于艮离明言徳余徳可推坤地坎水言象余象可推兊秋言时余时可推春木夏火秋金火克金者也火金之交有坤土克者又顺以相生秋金冬水春木水生木者也水木之交有艮土生者又逆以相克土金顺以相生所以为秋之克木土逆以相克所以为春之生生生克克变化旡穷孰主宰之帝是也
　　右第五章　言后天卦位之功用
　　神也者妙万物而为言者也【王肃妙作董云成也】动万物者莫疾乎雷挠万物者莫疾乎风燥万物者莫熯乎火【徐熯作暵说文作莫暵乎离呼但切】说万物者莫说乎泽润万物者莫润乎水终万物始万物者莫盛乎艮【郑本盛音成裹也】故水火相逮【陆本作不相逮】雷风不相悖山泽通气然后能变化既成万物也郑康成曰共成万物不可得而分故合而谓之神张子曰一故神两故化又曰合一不测之谓神自动万物至莫盛乎艮分言万物之用自相逮至既成正所以发大用流行合一不测之神葢雷动风挠等皆六子之所能而相逮至既成等则非六子所能也全从相字通字内见出故上用一故字下又曰然后能云云也相逮等与定位节不同定位节是从对待中看出流通成卦之妙故下即以徃来逆顺言之若卦之有应爻自其两而对待者言其体之立也此自隂阳相亲流通无滞处看出合同而化之妙故下即以能成变化言之若卦之有比爻自其隂阳两不相违言其用之行也葢定位节是方始成卦之义故为先天此则既已成卦之功用故为后天后天图以坎离代乾坤其余六卦皆水火之用故此节言后天之用遂从水火说起逮及也因前言不相射若似不相值者然故此遂以相及言之因前言相薄若似于相悖者然故此遂以不相悖言之然此是说后天却不可混入先天先天是上下往来说其流通后天是左右旋转说其流行若以理论先天之流通无方可执后天之流行有方可指则是先天为流行而后天犹有定位矣朱子谓此节前叚为文王八卦之序后叚为伏羲八卦之序【煦】按后四句对待则有之原未有序也据朱子此论是谓相逮以下仍说先天不知相逮既成等既说在用邉必非先天立体之事只要见隂阳两相背者皆同时各効其能以见妙物之神耳又曰雷风水火山泽自不可唤作神神者乃其所以动所以挠者是也【煦】按动挠中虽有神字必至相逮中方始见出譬如徒动而不挠徒熯而不润万物能成乎如此看来可知神字便在后四句中蒙引曰动物固以雷而所以运雷之动者神也雷只说得动万物说不得妙万物神妙万物不必兼先天葢先天只是六子各得其偶以立其体而未见于用见于用便是雷风动挠而神不外是矣此以先后天分体用最当又曰先天言六子之交合后天言六子之分治此语亦当又曰先天之六子各得其偶者两也两者体之立也后天之变化成物者即所谓两者之化也两者之化用之行也就此两化之合一不测者即所谓神也【煦】按先天以一乾坤而分为六子合而分也后天以六子而共成万物分而合也建安邱氏曰动者鼓其生意也挠者散其欝结也熯干也熯之而使坚刚也火指日言天地阳明之精也泽何以说土膏之润流于燥烈之余也水雨露之属也万物之生由艮气初萌而始至于其功既成则其事止矣故曰终始万物者莫盛乎艮水与泽不同雨露之属自天而下为水之润凡地中水气不流者皆泽也【煦】按在天为泽故一隂蓄于天上在地为水故一阳含于坤中观夬师两卦可知此叚虽序六子而不及乾坤然神之一字便见乾坤之大用上段提出神字皆是言变化而成万物下叚则言隂阳流行而合徳正神妙万物之原而所以成能者也前后相追之谓及若日方燥而水忽润水方濡而日忽燥是也雷藏于冬及春而出风至冬而栗冽至春而发生二者同时而各致其用皆能生物故曰不相悖又动者若益而挠者若损亦不相悖也泽非土不停畜而土石之间皆润又能出云而为雨皆气之通也全要见出隂阳合徳之妙此皆大用之流行而莫知其所以然者故曰然后能成也右第六章　言后天八卦合一之功用
　　干健也坤顺也震动也巽入也坎防也离丽也艮止也兑说也
　　此言八卦之性情谓三画之卦也刚柔纯杂多寡上下不同故性情亦异其下六章皆本此言之性情其眞也象其似也性情之眞非可意测故下举象之似者逐卦而细分之无非欲人识性情之眞而已干纯阳不息故健坤纯隂翕受故顺上行之性反而居下健行之性为隂所镇故但曰动隂性重浊来而就下故入一阳陷于二隂刚为柔掩故陷一隂丽于二阳柔而附刚故丽又健遇上下皆顺则必溺阳而防之顺遇上下皆健则必附阳而丽之健极于上前无可往必止顺见于外情有所发必说俱兼静之性动之情说【煦】按据成卦之由而论隂来交阳而遂丽于阳比诸结纲是禽丽于网目非网目丽于禽也故以隂附于阳为丽然周易贵阳故有一君二君之说且阳无而隂有阳神而隂形神丽于形非形丽于神也火之熖光附薪而有其理自合是阳丽于隂今曰隂丽于阳言动用之主也曰阳丽于隂则全离之用也全诂曰自此以下皆以隂阳纯卦及初中终为序又非上先后天之序矣动陷止皆属健入丽说皆属顺凡物健则能动顺则能入健顺其体动入其用也健遇顺则陷顺遇健则丽陷内健而善藏丽内顺而尽物陷丽者其势也健者始于动而终于止顺者始于入而终于说阳之动志于得所止隂之入志于得所说此就物情言之而至健至顺摄此八者终不变也薛敬轩曰先天左半健说明动属阳右半入防止说属隂
　　右第七章　言八卦命名之义因乎性情
　　干为马坤为牛震为龙【虞翻作駹引尔雅颡皆白駹】巽为鸡坎为豕【京房作彘】离为雉艮为狗兑为羊
　　此逺取诸物也本上性情来马性健致逺其蹄圆牛性顺任重其蹄拆造化权舆曰马阳起先前足卧先后足牛隂起先后足卧先前足阳病则隂马疾则卧隂病则阳牛疾则立又马饮清而便浊牛饮浊而便清皆隂阳之义也蛰藏于地势重隂之下而遇阳则奋龙也龙潜渊而善动者也出声于天地重阳之候而遇隂则入鸡也鸡下伏而善入者也临川呉氏曰阳生于子自子而丑故为重阳鸡不能飞为入为伏前后皆隂之污浊而中心刚躁者豕也前后皆阳之文明而中心柔怯者雉也雉见人则缩头是内怯也象防曰雉化蜃内外殻为离外刚能止物而内柔媚者狗也狗见人则搏见熟人则摇尾乞怜项氏玩辞曰狗直戌而艮在寅火墓戌而生寅也【煦】按戌为火墓故畏水饮则以舌防之犬鬭灌水则解外柔悦而内刚狠者羊也羊说羣又善鬬项氏曰羊值未而主兑金生于土也羊属土土生金故角触羊属土故土怪为羵羊左子厚曰今以未为白羊宫双湖曰大畜干爻称马大壮以兑为羊中孚巽爻称鸡睽称豕而余唯说卦始见即前圣未言要无非象也
　　右第八章　言逺取诸物
　　干为首坤为腹震为足巽为股坎为耳离为目艮为手兑为口
　　此近取诸身也亦本性情来首防诸阳尊而在上干则积阳在上而覆物者也腹纳诸隂广而有容坤则积隂在下而载物者也足在下而能行象震阳之动于下股在下而两垂象巽隂之偶于下耳轮内防阳在内而聪坎阳防隂中似之目睛外附阳在外而明离阳丽于隂似之动而在上者手也手能止物使不动者也拆而在上者口也口能说人者也麻衣图南皆以艮为鼻面之山也管辂语何晏亦以鼻为面山干首坤腹天地定位也坎耳离目水火相逮也艮鼻兑口山泽通气也巽手震足雷风相搏也王太古曰震在下三卦而向右故足力在左巽在上三卦而向左故手力在右以易证之观盥者手从巽也丰九三折其右肱岂非二三四互巽乎艮在下二卦之后而为股在艮初六曰趾二曰腓咸三曰股而不以为手此明证也朱子发曰经脉十二手足各六动于足者震阳自上而升动于手者艮阳自上而止震艮相反疾走者掉臂束手者反行幼清曰坎耳水内景阳在内离目火外景阳在外耳外内皆凹隂也中凸而实者阳也目上下皆白阳也中黒而虚者隂也肾开窍于耳心开窍于目神易曰耳听以窍空属阳坎也目视以珠黒属隂离也阳气无尽故听可穿墙隂形有尽故视不洞垣
　　右第九章　言近取诸身
　　干天也故称乎父坤地也故称乎母震一索而得男故谓之长男巽一索而得女故谓之长女坎再索而得男故谓之中男离再索而得女故谓之中女艮三索而得男故谓之少男兑三索而得女故谓之少女
　　此章取诸人伦以明纯杂始终之义亦本性情来六子皆出乾坤二用故称父母天资始地资生也索字向作求字解止说得一半道理不知此字本具两义是有求于彼欲其获助于己之称故下遂接言得字葢兼取与两端合交字生字而言也譬诸索债必先有以与之然后取之而归之于己即其取而往亦期其得而来无与而取彼必不应无交而欲其生将何以为生也如夫妇然阳先施谓之交隂翕受然后生也及其既生仍从男姓如索债者取己之所有而仍归于己也今立坤隂之体于此干往而索于初及坤纳干初则为震之长男是长男虽由坤生因干之索而遂从干以为男坤直借体耳立干阳之体于此坤往而索于初及干纳坤初则为巽之长女是长女虽由干生因坤之索而遂从坤以为女干直借体耳所由谓为索也索即二用之用凡乾坤所用皆止一爻其两相同者则其体也凡易中言交言生言往来言上下皆此索字之义即皆二用之防因在初位故长之若居二位则为中矣若居末位则为少矣是皆往而求求而得始谓为索也其能生者体之不动者也故兼一往一来而索字之义始备圣人之论卦爻皆以动用者为主故从二用之隂阳而遂别为男女如不解索字之义则彖辞中往来上下之说遂指为卦变卦综矣柴氏曰往不以此章并诸象是但知男女为人而不知物物皆男女也
　　右第十章　此因天地定位节先説定位矣其下又有相薄通气之説故此遂以父母男女言之明男女之胥生于父母也
　　干为天为圜为君为父为玉为金为寒为氷为大赤为良马为老马为瘠马【京荀作柴马】为驳马【释文作防通作驳】为木果此下皆因各卦之性情而推广言之夫子賛易以文王卦辞之象有所未尽故推而广之然亦观于已成之卦爻及辞中之象偶自彷佛者错而取焉非徒欲人推类以尽其余也欲人由此等之象反求此卦性情之真而已总因卦中实理难于推测故指其象而证之天地雷风是也又惧一象不足以尽其蕴于是逺取物近取身又取诸人伦犹虑此卦之性情不能毕契其真又即八卦而推广之欲人每读一象须将本卦回顾一番又合此众象频频将此卦回顾一番但知无有一象不具此卦之性情又合此众象方始完得此卦之性情则此卦之性情其真自定故知圣人立象非欲人推广其象但为占卜之用也夫天地间所有之象岂能尽为广象所摄若使诸卦之性情既定则象外之象皆可因卦而推试观干言圜而坤不言方干言君而坤不言臣坎言血而离不言气离言干而坎不言湿无非欲人识其真而推其类耳纯阳而至健为天天为干之总象以后诸象皆有天徳焉体圆而运转不息故为圜此象其体也首出万物髙而在上故为君此象人之至尊知大始而生六子故为父此象人之至亲性纯粹故为玉徳坚刚故为金此象物之至贵天地严凝之气盛于西北故寒生焉寒极则水坚而成冰干于后天卦在西北于时为冬故为寒而又为冰是有象于时也【煦】按乾象寒冰隂言龙战隂阳之际不可不察然非真寒真冰也象焉而已亦如坤上之龙非真龙也莫非象也阳之色赤大赤盛阳之色寒冰在子以阳之始言之在内而凝蓄者也大赤在午以阳之终言之在外而着见者也坎之中阳为赤干加大字别于坎也干健行故象马自其健而最善则为调良之马自其健而最乆则为垂老之马自其健而最坚强则为多骨少肉之瘠马自其健而最威猛则为锯牙食虎豹之驳马【煦】按驳取其文也干徳大明而显著故有文采可观威猛之义于干不合虞翻曰干善故良崔憬曰骨阳肉隂干纯阳骨多故为瘠马来氏曰良马马之健而纯健之不变者也老马健之时变者也瘠马健之身变者也驳马健之色变者也乾道变化故又以变言之此有象于动物也木果体圆而在上纯阳故象木果艮少阳在二隂之上故兼木之果草之蓏【煦】按干无其于之辞无物不资以始而究无一物可以拟其元干旡其究之辞健行不息非有究竟也周公爻辞俱向动变处说道理故所立之象皆因动变而言孔子广象亦莫非言动变也如大有之二言车大畜之二言舆变离也讼四否四言命变巽也剥上之硕果艮也凡八卦皆有本象天地雷风是也其下则因本象之变动而广之天干之本象也为圜变坎离也圜天之体也君父变震也寒冰变坤坎也金玉变艮也变兑亦为金马变震坎也良马变震也瘠马老马变坎也驳马大赤变离也又瘠马老马变艮也如变坤则为牝马木果变震艮也汉淮南王安聘九人明易者撰道训二十篇号九师易荀爽集九家易解十卷有为龙为直为衣为言龙阳物直动直也衣有覆物之象言之声出于气气阳也此皆已见于爻象中故爽采补而入之来矣鲜又将易辞中乾象之所有者一一采补之有为郊为带为旋为知为富为大为顶为戎为武元同补象有为元为永贞为光为终日为三人为大首为颙为鸠为福祉庆祥为道为徳为惠心为诚为习为载为大车为金车金柅为辐为轮为战为行师为遄为飞为行亦为石为重象以其体圆为旋为瓮为鼎腹此皆兼变象互象采补者也
　　坤为地为母为布为釜为吝啬【京作遴啬】为均【礼记注作旬】为子母牛为大舆为文为众为柄其于地也为黒
　　积隂在下至顺而极厚为地作成物能致养者母柔而广平者布一作泉布说釜虚而有容一作熟物以养人项氏曰六十四升曰釡坤容六十四卦也俭于用而能守隂静翕而不施故吝啬隂性然也动辟而舒生万物而无所择故均项氏曰均旋瓦者也牛性本顺子母相随不离则尤顺纯隂至顺故为子母牛【煦】按母即牝马之义凡隂皆顺于阳子其所生也坤徳顺而生物故也厚而载物故为大舆称舆本剥之上九尔雅权舆始也权天之始舆地之始一曰古人造衡自权始造车自舆始物相杂为文三画皆偶条理焕然故文物三称羣隂为民三隂相随故为众称众本晋之六二在下而承物于上故为柄于地为黒土黒极隂之色【煦】按地与母本象也吝啬其性也均变干也大舆变干与坎离也釜变兑也子母牛文变离也黒变坎艮也柄变震巽也九家易有为牝为迷为方为囊为裳为黄为帛为浆牝取翕受资生之义迷者隂暗也地方故方囊虚而有容也裳居下体而顺黄土正色也帛质柔而广平浆者太隂为水所谓味甘淡而顺也来矣鲜有为末为能为小为朋为户为敦此皆已见爻象而采补者也补象有为霜为西南为野为国为邑为阶为城为墉为丘为次为荒为虞为户为地南北之径为十年十朋为臣为有土之公为女子为小人为匪人为畴为亿为师为羣为夷夷者众也平也于徳为安为寜为燕为承为智为允为敦为章为含括为裕为迟为防于物为彚为大牲为蕃庻于器为舆为缶为匕鬯于味为甘此据变象互象而采补者也
　　震为雷【古文作为长子为元黄为旉为大涂为駹为决躁下同】为龙【虞于作駹谓駹苍色震东方故也李鼎祚作駀乃駹讹】为元黄为旉【虞姚李作尃纂言作为敷与华通尃阳在初隠未出触坤故尃】为大涂为长子为决躁为苍筤竹【徐筤作埌】为萑苇【荀萑作荻石经作雚】其于马也为善鸣为馵足【京荀作朱足】为作足为的颡【说文作旳尔雅作馰呉幼清训如射的之的额有旋毛中虚如的古皆训白杨易谓巽为白若震色不白葢尔雅的颡白巅之误也】其于稼也为反生【虞作坂生陆云作阪】其究为健为蕃鲜○【旉音孚主树切】
　　震一阳动于二隂之下雷则阳气之奋于地中者张子曰隂气凝聚阳在内者不得出则奋击而为雷【煦】按雷者气之始出奋而有声者也称雷本彖辞震惊百里龙则以动奋之身而静息于地势重隂之下者元黄天地之杂乾坤始交而成震故其色兼之旉之言施也阳主舒隂主翕震一阳始生于下阳气始施故为旉杨愼曰旉草木始蒙也古作旉今作华葢花之蒂也毛诗凡华字皆叶音旉花之总名也花则阳气之初舒者故干之纯阳则为木果剥之上阳则为硕果是阳气之结实者也或为花蒂亦承受花瓣者来氏曰震动也车动物也旉当作车且从大涂从作足马则车之误明矣一竒动于内而二偶开张四通八逹故为大涂蒙引大涂大壮九四所取也干一索而得男故为长子决者阳之力躁者阳之性震一阳生于下而上进以决隂其动也躁故为决躁蒙引谓震为决躁巽为进退不果刚柔之性也苍色深青东方之色也筤竹筠即竹肤也竹之色在于筤竹与萑苇皆下本实而上干虚也【煦】按阳虚也隂实也阳在内故竹中虚隂在外故色苍正阳之色非大明则大赤东方乃日初出之地将明未明其色青黒故震初阳象之萑荻苇芦竹也震亦阳卦干属也故亦象马凡声阳也阳动于内上口开张故为善鸣称善鸣本彖辞之笑言马悬一足而立谓之馵足震一阳下动似之尔雅马后右足白骧左足白馵震为左为足初阳白也马之腾跃而超起者为作足震阳动于下似之的白颡额也【煦】按马颡在首隂无白色下照之以阳故也谓白在首而不纯如云阳在初而防耳二隂有似于口初为首爻阳为白色首之近口而有白色故白额善鸣以全体取馵足以下一阳取的颡以上二隂取称马本屯卦诸爻稼诸谷之属萌芽自下而生反向上是谓反生谓阳在下也凡诸种初生根先下着地然后种中萌芽乃上生阳刚震动势必前进故究其极而言之干健阳性之纯也一阳初长而为临为泰必终于干故其究为健至于干则三阳开泰阳之盛矣故又为草木蕃庶而鲜美云峯曰震巽独以其究言刚柔之始也存疑其于稼也三句上是刚反取下是因刚长取其究贯下蕃鲜聨说陆佃曰究为纯阳之健究其前之进也蕃鲜究其后之所变也三变为巽继震为木故云震花变巽为草震龙变巽为鱼一曰鲜为鱼究健究蕃者究阳之前进也究鲜者究一阳之对待也【煦】按雷本象也为龙为马为健变干也为元黄为大涂为反生变坤也变艮亦为大涂为为苍筤竹为萑苇为反生为蕃鲜变巽也变巽亦为龙化鱼马谓变坎也为善鸣变兑也决躁旉足的颡变离也又为健变艮也九家易有为玉为鹄为鼓为玉者乾坤始交刚柔合徳也鹄海鸟其飞最快故射者画以为的亦震动决躁之象为鼓者阳动而有声也幼清云玉当作圭鹄当作鹤来矣鲜有为青为升为奋为官为园为春耕为东为老为筐国语震为车左氏亦云震为土车元同补象震为斗为陵为九陵为髙陵为易即场也为百里为侯为官为好爵为中行为言为笑言为大作为耕获葘畬为风为假为至为徃为升为跻为舆为击为防为荐为灾为震惊为失丧为渝为为杌于物为车为析为簋为筐为茅为朶为鸟隼为鸿为翩为翰音为鸣在上为藩蔀合巽则为帝此皆据爻象变互而采补者也
　　巽为木为风为长女为绳直为工为白为长为髙为进退为不果为臭【王萧作为香臭元子云虞翻作嗅李鼎祚本同今按李本作臭】其于人也为寡髪【虞郑本作宣云黒白杂为宣郑谓四月靡草死髪犹靡草虞谓巽为白故宣释文作蒜升庵引考工记半矩谓之宣注头髪颢落曰宣】为广颡【郑作黄颡】为多白眼为近利市三倍其究为躁卦
　　巽徳为入物之善入者莫如木无土不穿又根隂伏于地下而枝叶之阳上盛也称木本之渐六四气之善入者莫如风无物不被张子曰隂气凝聚阳在外者不得入则周旋不舍而为风【煦】按风者气之始出附地而布散者也坤始交干而成初画之隂故为长女木曰曲直绳则制木之曲而取直故曰绳直工则引绳之直以制木之曲者巽徳之制故能制器为工一曰工不专指木工胡云峯曰一卦之中有相因取象者巽为绳直因而为工坎为隐伏因而为盗艮为门阙因而为阍寺太隂北方之色黒少隂西方之色白巽为少隂故于色为白此谓坤为太隂巽视坤则为少隂【煦】按此谓东少阳南太阳西少隂北太隂也来氏谓震居东方故青巽居西南故白虞翻曰干阳在上故白孔頴逹曰取其风吹去尘故洁白集诂曰居纯阳之己位故白【煦】按周易之卦悉论先天而广八卦之象则因后天而取此因震居东方其色苍至巽则与离相近故色白术家以为四碧碧固白色之带青者以其犹未离于东也且先天图巽坎为少阳震离为少隂巽亦非少隂也风行地上无逺不至巽风也故为长木下入而升上积小以高大巽为木故为髙虞翻曰干阳上长故髙来矣鲜曰阳高隂卑阳居其上故高人秉隂性则多疑而懦为进退而不决于行为不果而不决于为荀爽曰风行无常故进退风或东或西故不果臭以风而传隂伏于重阳之下鬰积不散故为臭包鱼不利宾臭故也虞翻曰臭气也风至知气巽二入艮鼻故为臭系曰其臭如兰发属隂为血之余巽一隂在下而不上升是阳气上盛隂血不升故为寡髪虞翻曰为白故宣髪【煦】按震巽之初皆在下者也而的颡寡髪皆取象于首谓初当始出之位事物之始即其首也眼之白者为阳黒者为隂离目上下白而黒者居中黒白相间而停匀巽目上中白而黒者在下是白多于黒也阳主义隂主利巽隂在内而善入物故为近利而其市得三倍之息蒙引曰隂主于内而善巽以入之最能得利又义理阳也震一阳为主于内之卦为无咎利欲隂也巽一阳为主于内故近利曰市三倍者近利之甚者也震为决躁之卦巽三画皆变则成震故其究极为躁卦焉【煦】按风本象也为白为长为高变干也广颡近利市三倍变坤也进退不果究为躁变震也变震亦为鱼化龙为白多白眼变离也为工为绳直变坎也为臭为寡发变艮也九家易有为杨为鹳幼清曰当为鸿杨上荗而下虚鹳身高而瘦足皆二竒上盛一偶下植之象来知徳有为进为鱼为草茅为官人为老妇补象曰巽为月防望为庙为处为居为命为戒为大号为富为富以其隣为盥为浚为深为牵为系为挛为縻为繘为绂于体为肱亦为泣于器为舟为牀为资斧于物为莽为茅为杞为桑为瓜为鱼为鲋为豚鱼为羸豕其徳入故为损为摧为不荐巽臭也故为否此皆据变象互象采补者也
　　坎为水【简轮本为月在此下】为沟渎为隐伏为矫輮【古矫一作桥宋王庆輮作揉京作柔荀作桡】为弓轮【姚信本作伦】其于人也为加忧为心病【古文为多眚在此下】为耳痛为血卦为赤其于马也为美脊为亟心【荀作极心云中也】为下首【荀作古文也】为薄蹄为曵其于舆也为多眚为通为月为盗其于木也为坚多心
　　阳防隂中内明外暗天下之至险故为水存疑水内照见人物而外不能见是内明外暗也关尹曰水可拆可合精无人也火因膏因薪神无我也阳画为水二隂夹之故为沟渎【煦】按一阳象水上下二隂故为沟渎隐则不见伏则不出阳在隂中为其所掩故为隐伏巽亦隐亦伏者得坎下半体也直而使曲为矫曲而使直为輮坎阳防隂中抑而能制故为矫輮宋曰水流有曲直故为矫輮木性直弓体弯轮体圆皆矫輮所成故为弓轮虞翻曰坎为月月在于庚象弓在甲象轮故为弓轮为弓本睽上爻为轮本既未爻情滞于中而不能自伸为忧坎阳防隂中阳失其所心危虑险故为加忧心以虚而灵实则病矣坎阳实于内心失其灵而不免于病也【煦】按阳徳至灵特为隂所困故病岂可曰心失其灵且心为火肾为水水既当权火安得不病为心本坎彖耳以虚而聪实则病矣坎阳实于内耳失其聪而不免于病也【煦】按此亦是中阳为外隂所困一曰肾窍耳肾伤则耳痛血之周流于人身犹水之流行于天地郑氏曰气为阳血为隂呉氏曰离火在人身为气坎水在人身为血为血本需四爻阳之色赤乾卦纯阳为大赤坎得干中爻故亦为赤特不大耳干马也坎得干中者也马有脊美而可观者脊为外体之中坎刚在中似之马有心亟而难驭者心乃内体之中坎刚在中似之马有首垂而不昂者首在上坎上柔故为下首荀爽曰水之流首卑下也马有薄蹄而不厚者蹄在下坎下柔故为薄蹄荀爽曰蹄在下水又趋下趋下则流散流散则薄也曵者马之无力曵而不速进也坎下柔故又为曵葢防则失健故足行无力宋曰水摩地而行故曵孔頴逹曰干震坎皆以马喻干至健震至行也若坤顺艮止巽顺离文明而柔顺兑柔悦皆无健故不以马喻唯坤利牝马取其合徳于干不取其健故曰牝也坎取行不取健故曰下首薄蹄为马本屯爻坎为轮有舆象阳防隂中坎坷阻滞而不得进故于舆为多眚来矣鲜曰险防而多阻因柔在下不能任重也为舆本睽爻一曰心病则目伤古本故在心病之下一阳在中上下皆虚水流而不盈故通【煦】按隂体静而实上下两隂是也阳体善动于中故通向拘阳实隂虚之说果中实矣何以能通月者水之精月本坤体阳光照之而成象今一阳正在其中故为月一曰月水同徳方诸取水于月【照】按潮汐应月以为盛衰同体故也盗隐伏而害人者今一阳隐伏于坤中故为盗盗本蒙贲等爻坚多心棘枣属刚中也【煦】按水本象也为赤为美脊为通变干也又美脊变艮也弓轮为舆变坤也为舆亦变震也沟渎变兑也心病耳痛亟心坚多心为月为血卦变离也隐伏矫輮弓轮下首薄蹄为曵为盗变巽也下首变震也九家易有为宫为律为可为栋为丛棘为狐为蒺黎为桎梏曰宫者阳居隂中隂虗阳实宫室中虗人则实其中也【煦】按此当曰阳虗于中有似于宫葢此止言宫不言人也为律以葭灰实管上下隂虗为言【煦】按飞灰之说古人信耳之误也此律字当是法律葢古人以坎为刑罚见于师蒙可考矣可者上下皆通也栋者阳壮居中以承二隂也为丛棘者刺坎之木也为狐昼伏而内险也蒺藜亦丛棘之义桎梏人所难用以陷人之手足也此注不本卦爻未当来知徳有为沫为泥涂为孕为酒为臀为淫为北为幽为孚为河补象曰坎为云雨为膏为沛为沫为井为川为渉为濡为拯为戎为鬼为鬼方于体为心为中为心不快为有言不信为臀为肱为孕为血血即孕也于徳为归为反为敬为劳恻为疑为得获为纳约为险为乱为毒为眚为疾为乐为忧为涟沱为惕恤涕洟泣血于食为酒于事为筮为原筮为包为结绳为拘系为狐为弋为引引弓也为田为即鹿为三驱为狩为刑为狱于物为乗马壮马其中阳为金为水泉为不盈之平流为不通之室其隂为巷为檷为穴为窞为幽谷为泥涂
　　离为火为日为电为中女为甲胄为戈兵其于人也为大腹为乾卦【干音干古作干挂董作干卦】为鼈为蠏为蠃【京作螺姚作蠡按东方以蠡测海原读此螺古通也】为蚌【古作蜯】为龟其于木也为科上槁【虞作析郑作槀于作熇】
　　内暗外明体隂用阳故为火日为火精而明无不照电为火光而明出隂中离文明故象之【煦】按电出隂中而明见于外者胡双湖曰为日本离晋革丰彖辞集曰火丽木日丽天电丽云大明者日而暂明者电也坤再索于干而成其中画之隂故为中女甲以蔽身胄以蔽首象离之刚于外胄兠鍪也上刚胄下刚甲中人也戈以击刺兵以斩伐象离之刚锐于上上刚刃下刚鐏錞中柔其秘也张南轩曰甲胄外坚象离之画戈兵上锐象离之性腹体中虚外阳实大离中虚而外阳故为大腹荃曰坎离得乾坤中气干为首坎为下首坤为腹离为大腹火熯日躁也火性燥故为乾卦外刚内柔故为介物鼈蠏蚌龟二刚象前后介中柔肉也皆滋生之物而中涵火性故入水不寒其灵智蕴珠者则离之明徳也潜録曰介虫之伏随日光而以影加其上蠏蠃蚌龟与月盛衰离南朱雀而小过肖坎亦取飞鸟坎位龟统介虫而离取之坎离为偶无相离者因其丽而名之曰离日中三足乌射取酉鸡月中兎射取卯象皆离而丽也为龟本颐损益爻科者木枝内空也木枝内空则上必枯槁又炎上则上槁也【煦】按离卦下二象震而上独为阳故云木上槁也火本象也为日为电为乾卦变干也大腹变坤也甲胄戈兵变坎艮也科上稿变震巽也蠏蠃蚌龟变艮也九家易有为牝牛牝牛柔顺之物以中虗之隂为主是内顺之至者来矣鲜有为苦为朱为三为焚为泣为歌为号为墉为城为南为不育为害补象曰离为昼日为日中为己日为旬为南为牖为明为光为见为觌为窥为朋为嗃嗃为灾为焚于人为恶为戚为不孕为血去出于徳为蓄为言亦为敬为失得为愠为恤惕号咷涕嗟于事为食为餗为禴为征伐于物为马为鸟为雉为飞为贝为灵龟朋龟于器为轮为茀为矢为为瓶其中隂为馈为黄为舆为牛其不正为眇此皆据变互采补者也
　　艮为山为径路为小石为门阙为果蓏【京作堕】为阍寺【徐作防】为指为狗【虞作拘指屈伸指物为拘狗字之误】为鼠为黔喙之属【黔郑作黚云虎豹贪冒之类】其于木也为坚多节【陈氏考异云古一本无多字元子云无坚字蓏力果切喙音诲】
　　山取坤地而隆其上止于极而不进者也荃曰大而山防而小石皆坚而止者也二隂下开一阳塞于外不通大涂与震相反故为径路刚在坤土之上一阳上峙而未盛大犹卷石之小而非矻然特立者也故为小石径与小石俱本山言之为石本之豫爻两扉相对曰门阙在门两傍中央缺然为道人臣至此必思其阙失故为阙上画相聨下画双峙而虚有似于门阙【煦】按山不可越故艮有止义物之阙而可通者唯山有之门阙其象也木实之在上者为果草实之在末者为蓏艮一刚在上圆而实故似之为果本之剥卦阍人掌王宫之禁无足而御人于外止物之不应入者寺人掌王宫之内人及宫女之戒无阳而给使于内止物之不应入者艮止故为阍寺人之刚于外而能止物者莫如指艮为手所用以止物者又在于指【煦】按人之动于下者唯足故震象之人之动于上者唯手故艮象之其余皆不得为动谓手能指物未当麻衣谓艮为鼻亦未当然阳之动而不息唯纯干有然震初阳方来于二隂之下故彖辞曰可守宗庙是兼静而言也艮之末阳垂尽于二隂之上故艮遂以止为义而彖辞则兼行而言之阳之动也一以为守一以为止皆非纯乎不息者也要皆从动处见得不可不知外刚而止物者狗艮外刚而止故为狗鼠刚在齿善能啮物艮阳在上而前刚故为鼠为鼠本晋之九四【煦】按狗唯亲内却御暴于外故艮似之又狗鼠之刚皆在口凡在首者皆取象于上爻故艮象狗鼠郭子和曰坎在君子为隐在小人为盗艮之利在狗害在鼠皆一义而二象者也禽鸟之喙其色多黔而能止物以其刚也艮前刚故为黔喙黔黒色也曰属者不可枚举也坚指全体言艮阳在上故木坚多节节见于外者也巽曲直干阳根隂为木全材坎内阳为坚多心离中隂虚为科上槁艮阳在外为坚多节木枝在上方有节【煦】按山本象也径路门阙阍寺变坤也变震亦径路门阙黔喙变干也鼠黔喙变坎也果蓏变震巽也狗坚多节变巽也门阙小石变兑也九家易有为鼻为虎为狼鼻面之山也虎齿牙猛利刚在前也狼与虎同来矣鲜有为牀为握为终为宅为庐为邱为笃为童为尾补象曰艮为东北为磬为庐为家为舍为阙廷为邱园高上于人为君子为童蒙臣仆为子为琐琐为躬为背为生为不死为执为握为御为罢为已事为损疾为有终于物为豕其上阳为白为革下隂为肤皆据变互采补者也
　　兑为泽为少女为巫为口舌为毁折为附决其于地也为刚卤为妾为羊【郑元作阳阳养无家女任炊防贱于妾者郭璞引鲁诗阳如之何又曰巴濮自称阿阳升庵引后汉西南夷女为防徒季氏曰古文作为少女为妾为防为巫虞作为羔考异载郑鲁作为养者误又云前称郑少梅不知何郑也】
　　水流为川潴为泽泽者水之聚所以悦万物者兑徳为悦又坎水而塞其下流潴水之泽也【煦】按泽为一隂在天上还以沾濡下润而取者为当凿度曰泽金兑日月往来门月出泽日入泽万物燥泽可润天地怒泽能悦万物恶泽能美泽者天地之和气也朱子取仲朔川壅成泽泽决成川之说谓坎下画闭合也坤三索于干而成上画之隂故为少女巫口舌之官通乎幽而以言悦神者巫也交乎显而以言悦人者口舌也皆上拆象正秋金气肃杀条枯实落故为毁折谓全者毁刚者折也此以时言也柔附于刚刚乃决柔震阳动故决躁乃兑隂一柔附决躁之二刚是兑非能自决乃附于刚而决也此以势言也毁折平说附决直说张子曰物成则上柔者必折也是仲逹所谓槀秆则毁折果蓏则附决也地积盐水为卤卤必土坚硬方不渗漏兑二阳在下为刚一隂在上为卤又兑金乃坚刚之物说文卤西方盐池东方曰斥西方曰卤卤在躁地则刚【煦】按卤生于地上下刚而上柔者也少女从姊为娣故为妾外能悦草而内刚狠者羊也【煦】按羊外柔故乐羣内刚故善鬬泽本象也口舌变干震也附决变震也巫妾刚卤变坤也毁折变巽离也泽变坎也诸卦不动则但取本象故广八卦者皆兼动变之爻而象之也九家易有为常为辅颊人情唯其所悦则自不能已故常厌则不能常矣辅颊亦口舌之类皆取上柔之象陆徳明常西方之神草庐曰九旗之一来矣鲜有为笑为五为食为跛为眇为西补象曰兑为雨为隂隂秋也为西山岐山为武人幽人祝史为面为言为誉为拘为跛为劓刖为嬴为虞为素素常也得所则为悦为笑为利为和失所则为号为咨嗟于事为酒食于物为虎豹隂居上为苋为葛藟为臲卼两兑为鸣为和为啇右第十一章　程沙随曰说卦之象有与卦爻相符者如干天坤地是也有不与卦爻相符者如乾坤称龙而不必在震坤地称马而不必在干是也有见于卦爻而说卦不载者如渐之鸿中孚之豚鱼是也有见于说卦而卦无之者如布釜蠃蚌是也仲虎曰广八卦之象百十有二有相对取象者干天坤地震决躁巽进退艮指兑舌是也有相因取象者震坎得干马坎得二坤为舆是也一卦自因者隐伏为盗绳直为工是也有不言互见者言君见臣言圜见方坎血见离气离干见坎湿巽臭见震声二长为究见艮兑之穷是也









　　周易函书约注卷十七
　　钦定四库全书
　　周易函书约注卷十八　　礼部侍郎胡煦撰
　　序卦传【上篇】
　　先儒多以卦画中隂阳之多少算前后之序全无补于易理今槩不取易意曰令升言有先天地者矣今正取始于天地此黄帝所云太古断元也谷梁传曰人人知天地可不言乾坤矣申言天地表人伦则人道即天道矣【煦】按文王之序原与羲轩同防道藏所云火记六百篇今失而无者是也孔子之序传虽不违羲文之心然已全说人道是圣人教人本意故但就卦画为解者未当
　　有天地然后万物生焉盈天地之间者唯万物故受之以屯屯者盈也屯者物之始生也物生必蒙【郭京作始生】故受之以蒙蒙者蒙也【郭京作蒙昧也】物之穉也【古或作稚】物穉不可不养也故受之以需需者饮食之道也饮食必有讼故受之以讼【僧一行易纂引孟喜序卦曰隂阳养万物必讼而成之君臣养万民亦必讼而成之】讼必有众起故受之以师师者众也众必有所比故受之以比比者比也【郭京作亲比也】比必有所畜【徐作蓄】故受之以小畜物畜然后有礼故受之以履【幼清曰韩注有履者礼也四字今按王弼畧例引此葢是后人误以正文书作注字煦按此四字不可不入】履而泰【朱子引晁氏曰郑无而泰二字】然后安故受之以泰【羽南氏曰朱子于序卦分三节有寓防焉天地二而一于人也煦按朱子于上篇泰者以下分为一节以备三才岂知上篇言天道下篇言人伦则人道已在其中故不必分】泰者通也物不可以终通故受之以否物不可以终否故受之以同人与同人者物必归焉故受之以大有有大者不可以盈故受之以谦有大而能谦必豫故受之以豫豫必有随故受之以随以喜随人者必有事故受之以蛊蛊者事也有事而后可大故受之以临临者大也物大然后可观【说文引地可观者莫可观于木】故受之以观可观而后有所合故受之以噬嗑【李大舋噬嗑嗑者合也】者合也物不可以苟合而已故受之以贲贲者饰也致饰然后亨则尽矣【李作而后】故受之以剥剥者剥也物不可以终尽剥穷上反下故受之以复【淮南子引云剥之不可遂尽也】复则不妄矣故受之以无妄有无妄然后可畜故受之以大畜物畜然后可养故受之以颐颐者养也不养则不可动【李作以动】故受之以大过物不可以终过故受之以坎坎者防也防必有所丽故受之以离离者丽也【郑本引凿度云干起于子隂起于午天数天分以阳出离以隂入坎坎为中男离为中女太乙之行出从中男入从中女因隂阳男女之偶为终始也王昭素谓丽必有所感故受之以咸咸者感也晁以正古本取之】
　　【煦】按序卦体也杂卦用也其体浑沦而周匝流通而无间者也其用则正位各居对待而不移者也太极中本涵两仪故序分上下两仪之象也两仪既肇万物用生何物不在天地中故不必三分之以象人也总縁周易所有卦爻团拢上来皆不出先天大圆图而大圆一图当未分时固周易之太极也可知周易中所有之卦悉是先天必无一卦一爻可以形体拘者但当领畧连而不断相依无间之妙此序卦之所由设也如止向前后次第中数隂阳卦画之多少究于卦义何补非圣人立卦之防矣又当知周易卦爻俱从分合二字生出道理合为体而分为用合而分分而合类聚羣分相得相害之故俱由此生蒙引序卦所云流行之易杂卦所云对待之易也序卦所云不以相因为序则以相反为序相反者极而变者也上篇如否泰下篇如损益之类相因者未至于极也此屯蒙姤萃之类也其言不可有二例一言不能如不可苟合不可终离之类以势之必然者言也一言不当如有大不可以盈不可乆居其所之类以理之当然者言也所取名义不尽同伏羲如大畜取聚井取下义是也有一名二说者如泰继履则取安字义自受否言则取通字义如震继鼎则取长子义自受艮言则取动义有一义而二说者如师自继讼言则曰争讼牵连者众自受比言则又泛言人民之众而取众之义一也晋继大壮则曰进而建立自受明夷言则曰进而贪位慕禄而取进之义一也有不取卦名而取卦象者乾坤以天地言咸恒以夫妇言是也有卦名二字而取一字者如噬嗑明夷特借嗑字夷字以明其次是也其释卦名义有三例如屯者盈也蒙者蒙也之类则申上文之意如泰者通也解者缓也之类则起下文之意如师者众也恒者乆也之类则申上文而起下文之意来矣鲜曰物不可以终通终否终尽终过以理之自然言也造化也有大者不可以盈不养则不可动以理之当然言也人事也有天地然后万物生焉【煦】按序中诸卦俱仍本名乾坤独言天地正以诸卦俱由乾坤而生然乾坤之理隐而难明天地之象显而易见凡所生之物无不在天地覆载中故言天地即言乾坤也又可知屯蒙以下六十二卦皆乾坤之万物也又以见周易之作与连山首艮归藏首坤者殊也
　　万物即指乾坤所生之诸卦兼动植而言盈者气充于内生意之不可遏也动物不盈不可以出胞胎植物不盈不可以破核实
　　蒙昧之时向来专说动物谓成形成性而聪明未发不知动物有胞胎卵殻植物亦有膜皮当其勾萌将启仍然戴膜而出若豆之外肤是也特盈字自受气已足时说蒙字自将生欲生时说
　　饮食虽指人说然水在天上为需则万物之滋养润泽胥頼之矣屯蒙需诸卦在周易中俱兼人物言至于孔子序卦独主人说可知周易之设皆所以教人者也潜録曰上第四节曰穉下第四节曰壮示物候也干糇以愆豕酒生祸故有讼此穷理势之必然也争起则党类必众众起只是争师卦是兵众此不必带兵字党众则必有亲附
　　众比则有畜养之者田里树畜是也程传物相比附则为聚聚畜也又相比附则志相畜小畜所以次比也蒙引谓比吾者与吾为聚比彼者与比为聚此主程传然畜即聚意而养意即在畜中非以畜即为养【煦】按但作聚字解则与比意犯重还作养字解为当然比者身之切近也畜者志之浑同也比自人亲我言畜自我及人言
　　礼义生于富足故物畜然后有礼
　　人有礼则各得其分而和故安安字兼情与分言存疑谓泰寛舒也安平安也必寛舒然后平安此葢不以为衍文
　　否泰相仍如环无端故受之以否【朱子此下另为一节】世之方否与人同力乃克有济且同否者必相依故人可同好恶同人而与人无拂则近悦逺来而所有者大矣
　　所有既大则骄侈易生故不可以盈而谦则持盈之道也
　　有大不盈而能谦则永保其所有之大而中心和乐故豫
　　人能豫乐则心孚志契者有人必有随之者矣以喜随人则志同谋恊必有所事蛊者餙治振起而有事者也事因壊而起故以蛊为事
　　可大之业必由有事而生临者二阳进逼四隂骎骎乎向于大矣葢以上临下以尊临卑皆大者之事也物小不足以动人之观必大而后可观葢徳大而光辉耸人之视聼业大而勲庸新天下之耳目也可观而众心景从自必相合
　　物有所合无以饰之直情迳行苟而相凟矣贲者文饰之义也【煦】按独物不可以为文凡文之成皆由相合起也
　　贲饰则贵于文而可以得亨矣然或太过而极致其饰则文灭其质于行必有所不通故曰亨尽致饰而亨尽故不免于剥致推极也
　　然极则必反复道存焉复者复于道也
　　善端既萌则妄念不生故次之以无妄
　　妄未去则心不虚而善无由积既无伪妄则念念循理事事循理然后其徳可积充实而有光辉之谓大矣【煦】按小畜之饮食财之类也食饱则伤故止宜于小大畜之畜畜徳也畜徳则不厌其多故称大焉徳既畜聚于已则可以优游涵泳充养之以俟其自化颐者养之义也
　　养所以立体动所以逹用大过即动也有大涵养而后有大抱负有大抱负而后有大设施葢当大过之时为大过之事非有养者不能
　　天下之事中焉而已大可过而不可以终过恃才过动则轻躁拂戾而防于祸矣
　　既防于险非依頼才徳之人不能出险故必有所丽然后可以扶危拯溺来矣鲜曰物不可以终通终否终尽终过以理之自然言也造化乃如此也
　　序卦传【下篇】
　　有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错【荀爽传引易云礼义备则人知所厝】夫妇之道不可以不乆也故受之以恒恒者乆也物不可以乆居其所故受之以遯遯者退也物不可以终遯故受之以大壮物不可以终壮故受之以晋晋者进也进必有所伤故受之以明夷夷者伤也伤于外者必反其家故受之以家人家道穷必乖故受之以睽睽者乖也乖必有难故受之以蹇蹇者难也物不可以终难故受之以觧觧者缓也缓必有所失故受之以损损而不已必益故受之以益【说苑孔子告子路则此语而不同葢自周末引语尝引其意而自为词南沙遂谓序卦有经师之说亦肤末矣】益而不已必决故受之以夬夬者决也决必有所遇【李本无所字】故受之以姤姤者遇也物相遇而后聚故受之以萃萃者聚也萃而上者谓之升故受之以升升而不已必困故受之以困困乎上者必反下故受之以井井道不可不革【虞无道字】故受之以革革物者莫若鼎故受之以鼎主器者莫若长子故受之以震震者动也物不可以终动【李本下有动必二字】止之故受之以艮艮者止也物不可以终止故受之以渐渐者进也进必有所归故受之以归妹得其所归者必大故受之以丰丰者大也穷大者必失其居故受之以旅旅而无所容故受之以巽巽者入也入而后说之故受之以兑兑者说也说而后散之故受之以涣涣者离也物不可以终离故受之以节节而信之故受之以中孚有其信者必行之故受之以小过有过物者必济故受之以既济物不可穷也故受之以未济终焉
　　太极判为两仪而有天地气化形化而有万物分隂分阳而有男女男室女家而有夫妇是夫妇非自夫妇始也有夫妇则生育功成而有父子有父子则尊卑分起而有君臣有君臣则贵贱等列而有上下有上下则有拜趋坐立之节宫室车旗之等行之必有文所谓礼也处之必得宜所谓义也礼义有所措施是夫妇非自夫妇止也然则夫妇之道大矣此咸卦所由居下经之首也【煦】按此又从天地说起者搆精之男女本由化醇之天地而来周易首乾坤职是故也
　　夫妇之道托以终身故不可以不乆
　　物而乆居其所则固而不迁盛满必溢崇高必危故当退遯然屈伸相倚盛衰相循遯极则必大壮【煦】按此理最难解防若发矢者引之极满则发之极逺引之未满则虽进而不逺矣此屈极而伸以退为进之义也投壶之矢已入壶中或反跃而出也今人以火礶治病火本外发及其凑合于肤乃反翕而受也皆此义也
　　遯而壮犹是反求之至则将日进而盛也壮而晋则是蓄之极盛乃可以出而有为矣
　　进极必止理所当然知进而不知退必有所伤害明夷者明而见伤也
　　伤于外而不得安者必自外而返于家以求安故受之以家人
　　然有孚威如终吉正家乆逺之道也不幸家道困穷则人情不和必有乖异之事
　　夫人情和则相安乖则戕贼之祸起蹇者险难之义也
　　然物无终难之理乱极则治屯极则亨故有觧散之时
　　解缓则怠惰偷安失时废事是损之招也
　　损而不已以至于极谦降之至必受其益循环之理原是如此然损而不已四句通造化人事言或主学问言谓惩忿窒欲不已则进徳无疆迁善改过不已则体立用行也
　　益而不已以至于盈当极盛之时必至越分妄为出于礼制禁防之外欲隄防之不溃决能乎来矣鲜曰盛衰损益如循连环故曰损益盛衰之始也损者盛之始益者衰之始此以决字作损字看
　　不合则去合则就之决去于此必有所遇合于彼故受之以姤蒙引决裂而去之势必有所遇而后止又或主小人决去君子必有所遇说来矣鲜谓决去小人必遇君子程子曰姤遇也决判也物之决判则有遇合不决则何遇
　　相遇则合志同方而无违心聚之道也
　　物必能聚积小以高大然后升而上之学业治道立身成家莫不有然故聚而上者谓之升蒙引来氏皆主连茹而进説人苟升而不已知进而不知止其究必为人所困程子曰自下而上以力进也不已必困矣【煦】按周易之卦止据象以说道理故兼人与已义理方备
　　前既不得遂其进则前无所徃势必退而返下井在下之物也来氏谓井养而不穷可以舒困另是一义立法制以惠下者井道也然法乆生必更化乃可善治一曰改邑不改井井常道也常道乆则不能无故当革存疑井道乆则秽浊不可食故当革【煦】按此一主治道说一主泛说
　　革物之器去故取新者莫若鼎谓变腥为熟变坚为柔以为饮食也此主程传一曰革法善治非操天下之重权无以致下人之信从此以长子主器说鼎宗庙之重器庙祭用之而震为长子则继父而主祭者也故受之以震
　　震者动奋之谓动极则当止矣所以次艮
　　物不可以终止止极则进故受之以渐渐进之义也循序渐进深造不已必将底于圣贤之域是有所归也流之进也归于海行之进也必有归着之地故受之以归妹
　　既得夫义理之归则蕴之为盛徳必发之为盛业自不安于小成故受之以丰丰者盛大之谓蒙引曰得其所归者必大中道而废其能大乎程子曰物所聚归必成其大来矣鲜曰细流归于江海则江海大万民归于帝王则帝王大至善归于圣贤则圣贤大存疑谓得人之归则大业可集皆可也
　　大可也大而穷不可也苟穷其大焉富贵之极而骄奢生必至防其所居之位旅者在外而不得所居者也【煦】按穷大而泛渉则无一定之趋向自必致失其所居旅即失其所居者也
　　旅途亲寡非巽顺无以取容
　　人于理不深入则无防心怡悦之致唯深造有得自然喜见于外来氏曰人情相拒则怒相入则悦入而后悦故继之以兑
　　理既悦心然后畅于四肢发于事业而散于外矣存疑人必和说然后胸中鬰结由之而散
　　离者离披解散之义终离则散漫而不止矣程子曰人之气忧则结聚悦则舒散节者为之制节使不得过越也
　　节道既立而数度之所制徳行之所议诚信守之以为不易之典故受之以中孚【煦】按信即诚也若非诚信必逾节矣此顺而相因者也凡事有所节制于外不违其限则心不外驰而中之诚信固矣若兵有节制则将军之号令皆诚信于中固结而不可解也然只就在中者说不可说到行上此圣贤自修最切当处
　　凡事当随时制宜若自心深信不加详审果决而行则动越乎中多与时违而过不免矣
　　天下之事非小有才者所能济有过人之才者必有过人之事而事无不济矣故受之以既济
　　夫物至于既济物之穷矣然物无终尽之时尽则复生天运之所以流行物理之所以代谢者此也故受之以未济而易于是乎终焉易者变易而不穷也物不可以终济者循环之理天地人物俱不能违也故终以未济此动静之所以相生隂阳之所以交变而万事万化之所以无穷也【煦】按伏羲六十四卦止有始干终坤之序横图所列是也连山首艮归藏首坤当另为一序今不可考矣周易之序则文王所定首乾坤而终既未或以魏伯阳之参同契准连山而作今考参同仍主文王序卦或自黄帝所传修身养性之道便是如此亦未可知至元包所序则全本京房分天地人鬼四易用以为序特以坤宫八卦居首遂谓为凖归藏耳其连山以艮居首者人身之妙用皆由静出所谓定静安虑而后能得也其归藏以坤居首者万物莫不始于土终于土所谓归根复命生意由此而始至哉坤元万物资生是也然坤之获有此生意非交干而有得不能则是万物之生实由干始且坤无为而干有为故周易遂首乾坤此一隂一阳之谓道实大化大用之所由行也或以文王所序为行火合符之事其说详于火记今不可考至孔子之为序传则全以盛衰进退之理通之于物理人情以发挥时中之道用以立教而已其中有随时之义不可胶于一定而不通也其中有大中之道不可以执守一偏而或过也故曰不可不可云者所以化其执也曰必有必有云者所以究其极也有相反而致者循环之理也有相因而致者自然之情也势有必至道与时迁时中之理其在是乎韦编三絶孔子至圣哉至于文王序卦本义非必尽如传中所说孔子特合前后相因之两卦另说道理无非发明圣道教学者以格物穷理之法而已此读易看象之妙于此旁通曲防而深领其趣斯为得之后人学易先从序卦入手知前后两卦絶不相侔其理皆可相因而起彼卦爻中逈然殊异之象安有不可以防通者乎是物之格可由此而格理之穷可由此而穷矣今处诗书大备圣学大明之日顾或置周易于高阁将以何者为学人本领乎志圣人之学者尚其有志于斯
　　杂卦传
　　【煦】按序卦一传孔子惧人杂乱文王之序乃复杂而传之仍取文王序卦中两两相比者从一正一覆说出相反的道理而已来矣鲜谓非有杂卦则象必失传夫来氏于易好学深思见正卦之象有复见于覆卦之爻者覆卦之象有复见于正卦之爻者如损之六五益之六二夬之九三姤之九四既济之九三未济之九四颠倒二卦往来之象亦复相同先儒即或能言其象而上下往来内外相同之故则未有能言其义者来氏以综卦解之谓若机之有综一上一下是即杂卦传中一正一覆之义其以综卦说卦变固不可而以综卦释杂卦则允当矣葢隂阳顺逆迭换原有相反之理故后天之易一一反对上经三十卦覆成十八卦下经三十四卦亦止覆成十八卦者上经顚倒不易者六乾坤颐大过坎离是也乾坤坎离顚倒不易艮震合而为颐兑巽合而为大过亦顚倒不易上下不易则不可综故来氏以为错卦错卦者谓卦爻尽变逈与本卦异也其可反易者二十四卦顚倒观之止成十二卦葢体犹是也上下相综而卦因以易故十二卦遂兼有二十四卦下经顚倒不易者二中孚小过是也巽兑合为中孚震艮合为小过亦颠倒不易也上下不易则不可综故来氏以为错卦错卦者谓卦爻尽变逈与本卦异也其可反易者三十二卦颠倒观之止成十六卦葢体犹是也上下相综而卦因以异故十六卦遂兼有三十二卦也上经本三十卦今六与十二合得十八卦下经本三十四卦今二与十六合得十八卦共成三十六卦适合干策四九之用数又合先天八卦隂阳爻之画数又合先天横图自一至八之总数邵子所由谓三十六宫都是春也然皆顚倒两卦合二为一而成是即杂卦传中一正一覆之卦也如以三十六卦一正一覆分别观之则成七十二卦矣夫卦止于六十四今顾有七十二卦者何也葢反易者上下经止五十六卦而乾坤坎离等八卦每以一卦而兼反易之一卦故其位数有三十六而重之则为七十二也然此八卦虽曰不易其一见一伏亦反易也如干尽变为坤坤尽变为干推之六卦莫不有伏卦存焉是不必反易亦未尝不变易也故此八卦在杂卦传中其义亦莫不相反至于反对相综之卦如师反为此临反为观则其画之反对也如乐反为忧与反为求则其义之反对也故夫子已立序卦传又复传杂卦以明之见得文王序卦师必受之比者固已发众必有比之义亦以卦画与卦义其反对又如此也临必受之以观者固以见物大然后可观之义亦以卦画与卦义其反对又如此也以至前后诸卦莫不有然无非发明序卦中未尽之余义葢序卦传言合而相因之义杂卦传言分而各异之义其分而各异者即在合而相因中又以见序不可紊有如此也然杂卦传中自乾坤至井困亦三十卦适符上经之数自咸恒至姤夬亦三十四卦适符下经之数是孔子之为此传也原未尝与文王之序卦殊也第以震艮损益萃升兑巽晋夷井困十二卦入上经之传却以上经之否泰有同离坎畜履需讼过颐十二卦入下经之传是上经之不易者止得二卦而下经乃得六卦在上经止合得十六卦而下经乃合得二十卦在圣人或别有深防乎
　　干刚坤柔比乐师忧
　　此下皆因反对之卦言反对之义也乾坤指伏言以絶不相同为反对刚柔言性情之反对也比一阳在上而五隂从之为人亲辅其志得行故乐师一阳在下而统乎众隂帅师行险兵凶战危故忧顺在内故乐险在内故忧余氏曰在上而得众故乐在下而任重故忧
　　临观之义或与或求
　　临以二阳临四隂临人必有以惠人故为与观二阳为众隂所观观人必望于人故为求本义曰以我临物曰与物来观我曰求或曰二卦互有求与之义谓临亦可言求观亦可言与【煦】按宗后觧始有或字之义
　　屯见而不失其居蒙杂而着【易举正作稚而着】
　　本义曰屯震遇坎震动故见谓震动而着见将以有行也遇坎险则不能行故不失其居蒙坎遇艮坎幽昧艮光明谓坎阳防隂中不免于杂乱遇艮则笃实而有辉光故着明也一则进而不遂其进一则昧而不终于昧呉氏曰见者阳在上卦之天位而显杂者阳在下卦之地位而幽初动于险内而固守曰不失其居上止于险外而光明曰着来矣鲜以坎之上下分论【煦】按上解均未有反对之义当知见与着皆在发露一邉此二卦相同者也而不失居则未离其位此静象也杂则众之扰也此动象也动于内而仍在初故不失居止于外而至于极故亲因一班皆是发露而居扰之动静不同所由为义之反对也屯阳在初复见天心故曰见是自心之明也蒙之艮阳外现是辉光之不可掩从人见出者故不曰见而曰着屯本震爻原有动象顾曰不失其居外坎互艮遇险而止也蒙本艮爻原有静象乃顾曰杂内坎互震将出险也见与着谓震艮不失与杂皆谓坎也此与丰之穷大失居正相反此外险而动于内故不失丰而大则必溢乎其外矣旅亦在外者也故曰失其居
　　震起也艮止也损益盛衰之始也
　　震一阳动于二隂之下阳气自下而起艮一阳止于二隂之上阳气极上而止是一起一止之反也【煦】按震阳初来于内故曰起艮阳终尽于外故曰止先天图始一阳之震歴二阳之兑三阳之干然后反而就消又歴二阳之巽一阳之艮而终尽于外说卦之释后天图亦谓帝出乎震成言乎艮是皆震起艮止之义虞翻曰损泰三益上衰之始也损否四益初盛之始也损虽未衰损而不已则衰故为衰始益虽未盛益而不已则盛故为盛始此以损为衰始益为盛始来矣鲜谓帝出乎震故为盛始说言乎兑故为衰始彼以综卦释象至此等处所则全无道理夫兑何由便为衰始乎【煦】按损益二卦虽从一正一覆说道理而道理仍在本卦中非专指覆中之义也一震象见于内是春气生长之始故为盛之始一兑象见于内是秋气收敛之始故为衰之始此义之相反者也至于所以损之益之之义二卦皆有之葢损为损下益上益为损上益下顾一名为损一名为益为上可损下不可损故也又以二卦原具有泰否二象从泰而损之不至于成否不已故曰衰之始从否而益之不至于成泰不已故曰盛之始本因二卦原具此象故因此而立名上说俱以损为衰始益为盛始然在序卦则固以损为盛始益为衰始何前后不同如此须知谦损之至将必有益是盛始也日取而益之将必有损是衰始也盛衰二字还宜如序卦之说为当
　　大畜时也无妄灾也
　　本义曰止健者时有适然无妄而灾自外至亦谓适然也一说干非可止而能止之者适然之时福之生于偶然者也不宜有祸而有祸者意外之致祸之生于偶然者也来矣鲜谓止其所不当止非理之常得其所不当得亦非理之常【煦】按此不当以止健说大畜非反对之义也无妄二字亦当作无所冀望说葢健而能止则必有所畜畜非一日之积也故曰时动而遇健则必有所伤伤则偶然之也故曰灾大畜则有所蕴于己无望则无所冀于人畜因时而加积灾偶然之遭逢此皆在时上分久暂言之犹屯蒙皆在着见上分一杂一不失耳此其义之反对者也凡卦皆先内而后外故诸卦皆以内而遇外非以外遇内也皆内卦在先前进而有所遇非后成者乃遇乎先成者也孔子之彖必先言内卦后言外卦已详辨于各卦中此云健而止可也谓止健不可也谓动而遇健可也谓健而动不可也故此两卦不宜以止健说亦不宜以时字止作适然说若灾则适然之事也如前说何反对之有乎
　　萃聚而升不来也谦轻而豫怠也【怠京作治虞作怡】
　　萃有聚意聚则来而不往升有进义进则往而不来谦者不自尊大而轻身下人豫者厚自尊大而怠慢于人一止一往一敬一肆相反也来氏曰三隂同聚故曰聚三隂齐升故曰升【煦】按轻于己怠于人此其相反者也
　　噬嗑食也贲无色也
　　噬嗑之义颐中有物乃人之饮食也贲本无色白受采而有色也是一食一色之反也或曰贲本有色而曰无色取上六之义【煦】按贲实无色若有色何待饰乎食自外而养于内色自内而发于外故相反颐中有物明而动于内有齿牙咀嚼之象内明而外有光辉有顔色发越之象故以食色为反对来矣鲜曰颐中有物食所本有而厚其生白贲无色文所本无而饰其治【煦】按来氏以柔上柔来为离上离来唯杂则则可葢杂卦是论卦之全体而言其反对者也若在本卦则断指中柔之一爻为说颐中有物本言上下二阳象颐中三隂象物四阳之动象齿今在杂卦言反对之义则谓离之上下两阳中含有物有似于食而震动于下似颐齿之相切也凡人之食皆在下之颐齿动也亦犹胎生者目上眦动卵生者目下眦动皆隂阳主之也【煦按人之面唯中叚静故鼻独不动】
　　兑见而巽伏也
　　兑隂居上为外见巽隂处下为内伏一见一伏之反也此只取隂爻之隐显而言葢隂体重浊其质先迷故以内外分见伏若阳徳虚而象神本自光明虽在震初亦止曰见天心矣来矣鲜曰与震艮同震艮以阳起止于上下此则以隂见伏于上下【煦】按起止见伏四字便见圣人斟酌之妙葢阳徳光明动而有为而却无形可见故有起止可言隂质先迷静而翕受而却有形可考故在外见而在内伏也然此一伏字却又谓隂来而阳伏葢隂之柔暗能掩阳也周公系巽九五曰先庚后庚庚本西南出震之象而今言于巽卦巽伏震故遂言震也阳徳有为暂时虽伏终有出见之时葢震象方成由隂而来所以有先庚之说震象已过亦必由巽之初隂而伏所以有后庚之说是先庚后庚全说伏象故孔子之杂卦遂以为巽伏虞翻曰兑阳居二故见则见龙在田也巽干初入隂故伏也【煦】按干初入隂即谓巽初伏阳也
　　随无故也蛊则饬也【王肃本饬作节一云郑本饬作饬】
　　随前无故上下偷安而不饬也蛊后当饬饬则不复依随而改前之失也项平甫曰随以无故而偷安蛊以有故而修饬故圣人不畏多难而畏无难【煦】按刚来下柔刚上柔下来氏据综卦言非也此等语句皆止据本卦之一爻言成卦之由发二用往来之妙将以定此卦之主爻耳随之刚来谓震初也非谓自蛊之上阳来也在内故称来阳爻故称刚震本坤体因乾象自外来交用其一刚于初初故为长刚故为男彼二隂爻静而相抗不能有为是震之主事在此一刚故遂曰刚来其下柔虽指兑说却为初刚在两柔下也葢上下二卦既分刚柔二体却又以初刚之来于内者为主故曰下柔谓下于兑亦谓在两隂下也蛊之刚上谓艮末也非谓自随之初阳上也阳爻故曰刚外卦之上故曰上艮亦坤体因乾象来交用其一刚于末刚故称男最后之爻故称少彼二隂爻静而相抗不能有为则艮之主事在此一刚故遂曰刚上其柔下虽指全巽说却为巽之初柔在两刚下也葢蛊之柔下与随之刚来相似皆谓主爻縁上下二体虽各有主爻而内外不同又当以主于内者为重至随之上隂蛊之上阳乃穷则必变之爻故不能为之主也
　　剥烂也复反也
　　剥则生意溃烂而归于无复则生意复萌而反于有
　　晋昼也明夷诛也【诛荀云灭也虞陆韩云伤也孙奕以诛当作昧叶当如暮叶下韵升庵云诛有之由切画亦音周】
　　晋明出地上昼之明也明夷明入地中明之伤也
　　井通而困相遇也
　　井道上行故通困刚遇柔而为所掩故不通通遇相反遇谓相抵而不相通张子曰泽无水理势适然故曰相遇【煦】按通是着力字井无自成之理井水无自上之理也悠悠独行安所得困相遇即相抵之义作塞字看与通字相反非姤遇之遇
　　咸速也恒乆也
　　感应以神不以迹故无有速于感应者是感有速义也乆道化成恒有乆义也是乆速反对也虞翻曰相感者不行而至故速日月乆照四时乆成故乆
　　涣离也节止也解缓也蹇难也睽外也家人内也否泰反其类也
　　涣则外去而不止节则内止而不去故反对解则其难既解故不急而缓蹇则在险难中而事方急也睽则人情乖离外而疎也此只以不亲言非内外之外家人则一家之人内而亲也否大徃小来泰小徃大来天地交而万物通与天地不交而万物不通故为反对
　　大壮则止【熊氏作上】遯则退也
　　大壮四阳盛长阳壮惧于锐进则当止遯二隂方生宜于退避则当退也蒙引虑阳之恃其壮而失防隂之道故欲其止虑隂之遂其进而肆害阳之心故又欲阳之退两则字俱舍当字意葢易为君子谋也不然岂有大壮而能止者哉【煦】按此解止是目阳为君子目隂为小人故看来亦极有理然君子小人之说予己于前注辨之且亦无止退反对之义来矣鲜本于熊氏谓止字乃上字之讹遯之三爻即大壮之四爻上字指大壮之四爻而言退字指遯之三爻而言皆比隂之爻也遯三犹在下卦故言退壮四已进上卦故言上也杂卦一传皆言反对之义若止与退有何分别乎且既云大壮安有能止者乎所云当止当退亦止是教人之意何云卦象之反对乎熊氏之说是也葢上则进而退则反此其反对者也来氏指出遯三壮四其防尤当葢每有一卦必有动用为主之一爻也
　　大有众也【荀作终也】同人亲也革去故也鼎取新也小过过也中孚信也丰多故【石经有也字】亲寡旅也
　　大有六五一隂居尊而上下皆为所有是归附者众也同人六二居下而上同九五又五阳同与之彼此相亲厚也众则爱愽亲则情专是反对也革当积习之后更革变通有去故之义鼎当变更之后文明成化有取新之象小过是有过中孚则信寔无过也丰明动相资既明且动必大振作故多故旅覊客于外寡徒无侣故亲寡是一去一取一过一信一多一寡为反对也【煦】按明动相资即知行兼到故能大有振作然观反对之义毕竟是人而丰盛则故旧亲之故曰多故如此看方与亲寡相对来氏曰过者逾其常信者存其诚人处丰盛故多故旧人在穷途故寡亲识
　　离上而坎下也
　　火炎上水润下
　　小畜寡也履不处也
　　小畜以一隂当众阳之冲欲止之而不能止势小则不进也履和悦以蹑刚强之后欲自进而遂其进不肯处也此以进不进反对也【煦】按一隂防入而上行不敌众阳之盛故退而处乎其后所以曰寡一隂兑悦而上承且有众阳之附尝徃来周旋于其间所以曰不处四爻每兼言进退者进居上卦是其进也退而处下是其退也干之进退无恒是也履礼也即礼下于人之义也今曰和悦而蹑刚强之后仍是以兑履干看作践履之履安有在下而上履者乎故于卦义爻义皆未贯通岂知孔子大象明曰上天下泽便是正名定分之义以兑下干谓谦而处下以致恭于干耳不处者不居于尊也礼下于人安有傲然穆处之事其义亦不处也寜上承而不处乎上与小畜之寜处下而自止者不同所以谓为反对来氏曰二卦皆以柔为主
　　需不进也讼不亲也大过颠也姤遇也柔遇刚也渐女归【古归作妇】待男行也頥养正也既济定也归妹女之终也未济男之穷也夬决也刚决柔也君子道长小人道忧也
　　需以刚遇险而不遽进以防于险是不进也讼彼此争辨其情不亲方进讼而不可已也来氏曰安分待时故不进越礼求胜故不亲此进不进反对也【煦】按需有相须之义亲之也讼有相违之义违据其既进而见也大过中强而本末弱不胜其重此过乎中而颠于正也与养正反对者也姤有遇之义也卦以一柔而遇五刚遇之不善者也小人渐有犯君子之势与刚决柔反对者也未嫁为女渐为女子之归必待男之礼备而后行是归以渐而不遽归也此为女道之始与女道之终反对者也頥之义飬也飬必以正飬徳飬身贞则吉也与颠者反对既济六位皆当事既济则无复事矣是之谓定定则无穷阨之险与男穷反对归妹则女道终妇道于是乎始矣此以女之终与女之始反对未济三阳失位故为男穷穷则不能定矣夬有决之义也其卦以五刚决一柔决之甚易者也则正道伸而邪道屈矣故为小人之忧
　　项平甫曰大过以下原其乱之始生于姤极其势之上穷于夬自夬而干有终而复始之义胡氏曰上三十卦终之以困柔掩刚也下三十四卦终之以夬刚决柔也柔掩刚君子不失其所亨刚决柔君子道长小人道忧矣然则天地间刚柔每每相杂至若君子之为刚小人之为柔决不可使之相杂故于杂卦之末特分别君子小人之道言之圣人賛化育扶世变之意防矣
　　莭斋蔡氏所序
　　大过颠也頥飬正也渐女归待男行也归妹女之终也既济定也未济男之穷也姤遇也柔遇刚也夬决也刚决柔也君子道长小人道忧也
　　来矣鲜依蔡氏改本而另叙以韵
　　需不进也讼不亲也大过颠也頥飬正也既济定也未济男之穷也归妹女之终也渐女归待男行也姤遇也柔遇刚也夬决也刚决柔也君子道长小人道忧也【煦】按此叚既以韵叶则当移未济于既济之上移渐于归妹之上以定终二字叶前韵更妥如或换韵亦当移渐于归妹之上以穷终另为一韵亦妥又按上经言天道下经言人道而序卦传因之至杂卦传则全言交际之道矣故其所言亲疎内外众寡上下聚散进退多言遇合之事至以夬姤终之者易为趋吉避凶防危虑险之书若使交际徃来悉为全吉则亦无所容其防与避矣然凶咎之冝防悉皆隂之所主故于杂卦之末而以隂始隂终之卦终之使人慎以察之于其始而力以克之于其终亦犹蛊卦终则有始之说盖皆指隂而言也虽隂阳迭胜固造化之自然乃知其将至也而谨之察其将衰也而决之则存乎其人此所以谓易为君子谋也








　　周易函书约注卷十八
<经部,易类,周易函书约存__周易函书别集>
　　钦定四库全书
　　周易函书别集目録
　　易学湏知三卷
　　易解辨异三卷
　　篝灯约防十卷











　　钦定四库全书
　　周易函书别集卷一　　　礼部侍郎胡煦撰易学须知
　　须知周易一书即伏羲大圆图中所有六十四象文王开而为卦各予以名各系以辞遂名周易其三百八十四爻又即文王之六十四卦而周公拆之加以爻辞者也
　　须知伏羲大圆圗又即先天八卦圆图更加一倍者也须知伏羲先天四图非伏羲之创为也全仿象于河图洛书故隂阳两象仿于竒耦而内外之分上下之位终始之序莫不隐与肖也
　　须知图书既为画卦之资则画卦之理必先具于图书之中
　　须知伏羲画卦既则图书则所画之卦亦必具有图书之妙
　　须知伏羲四图全仿图书文王卦爻全宗伏羲则爻必宗卦卦必宗先天先天必宗图书一以贯之方为真易煦所由有循环太极一图
　　须知文周卦爻既出先天图则全部周易俱是先天俱是活泼泼地俱是圆转流通的安得执为后天而认作有形有体不可移易之物至令后儒指为卦变
　　须知后儒之解周易説出千万种道理来因有一卦之爻不能相通因有本卦所有之爻全与卦背者矣当知周易浑浑沦沦止是一个道理是圣圣相传之真谛故煦之函书意欲将从前所有之误尽为剖正
　　须知河图之妙全在合处洛书之妙全在分处
　　须知河图洛书皆作易源头若云洛书所以作范孔子説入易中岂非孔子之误
　　须知河图洛书同出伏羲时盖无洛书之分无以显河图之合无河图之合亦无以显洛书之分故必兼此二图始得画卦之妙谓为大禹时神出洛此后儒之误孔子经文无此言也
　　须知则书作范亦后儒之误孔子既无明训洪范具在要亦未有明文
　　须知伏羲有先天无后天者以圆图之内合则于河图圆图之外分则于洛书故不必更仿洛书画为后天也须知河图之数十至全者也先天之浑沦也洛书之数九不全者也后天之既分也盖太极中涵原极浑全无所不有至生而为物则各得其偏故时乘六龙以御天之妙必归诸乾元至羣龙之可见则止分六龙之一二而已
　　须知内合外分即河图中内生外成之防故圣人传心之妙尽发泄于先天四图
　　须知河图四象必全生成浑合便具万理静涵之妙须知河图竒与竒连耦与耦连便具循环不息之机须知河图竒耦之生皆在内竒耦之盛皆在外便具大本达道之理
　　须知初生之隂阳皆在内垂尽之隂阳皆在外便具始终微盛之妙
　　须知河图竒生于北内耦生于南内便具阴阳互根之秘
　　须知初生之竒不离盛隂极盛之竒便含微隂初生之耦不离盛阳极盛之耦便含微阳便具隂阳相须之妙须知易有太极是孔子于两仪四象既生之后逆遡两仪四象之所由以生原有一种不可言説道理而因称为太极太者尊上之辞极者无以复加之谓是言两仪肇生先有尊上而无以复加者存故以为易之有也亦如干彖赞元不能明言其中所有但以为万物资始者然耳非可以图画者也果有图则孔子当即言之孔子当即传之矣
　　须知后儒所传太极一图是后儒所撰之图非孔子之所传也但明太极之理自知太极非图可画
　　须知太极既不可以图画则后儒无极一图加于太极之上益愈支离
　　须知后儒以无极二字与太极并称则竟以太极为有矣夫太极云者孔子特悬揣而尊重之以为有此极至无加之理耳其或有或无皆其所包其非有非无皆其所包乃忽挑出无之一字在太极之外是谓不知太极之理
　　须知太极既谓之极矣无极而复谓之极是两极矣太极之上犹有至极之理存焉太极而犹得谓为极乎须知函书所画循环一圗亦称为循环太极图者非谓太极竟可画也止是隂阳两象纠缪回环相须互根用以明内外徃来上下终始之妙耳
　　须知通书动而生阳静而生隂之説亦止是流行中道理非生天生地之太极便是如此盖太极初生便具两仪从无先生天后生地先生男后生女之説繋传曰天地絪緼万物化醇男女搆精万物化生是天地男女之交也如曰阳之极然后生隂则隂为阳子而阳之权已谢矣隂之极然后生阳则阳为隂子而隂之权已谢矣诚不解何时为隂阳得交之时也夫万物之生固皆隂阳交后之事因知此语不能无弊
　　须知无极之极与太极之极不同亦止説流行一边事盖此极字即动极而静静极复动之极非太极之极也因有阳极生隂隂极生阳之説故遂以生隂生阳者为极又因阳之未极原未有隂故以阳极之前为隂之无隂之未极原未有阳故以隂极之前为阳之无此是通书説流行之理耳若太极之极则隂阳同时俱生者也故孔子曰易有太极是生两仪不然何得有隂阳相交万物化生之事
　　须知生天生地之太极是可想而不可説可以意防而不可以图传者也
　　须知太极者静镇于中其出不穷不可思议不可言説者也所生之万物则有形有质不可互易者也其斡旋运转之能全是太极所生隂阳之力故曰一隂一阳之谓道又曰形而上者谓之道谓隂阳为形器则隂阳沦于万物是谓不知隂阳谓道为形器之所以然则达道又占却了大本地位是谓不知道请看六经四子书凡所言之道有不在作用一邉者乎
　　须知先天圆圗全本河圗洛书画出其中虚者便是太极此后两仪四象八卦以渐而分愈分而愈不可穷实皆由在内者生出此即河圗生数在内便含成数之象然既虚其中矣岂竟可把作圗看
　　须知太极生两仪两仪生四象有能生者即有能生之所成者生者内而成者外是即河圗内生外成之义须知所生之两仪不离太极所生之四象不离两仪此即河圗成数各附于生数之义
　　须知微阳初生于坤中微隂初生于干中即一竒之生于北内二耦之生于南内
　　须知盛隂盛阳然后外出此即七竒之成然后出外六耦之成然后出外也
　　须知盛阳终于西外盛隂终于东外此即九竒终于西外八耦终于东外也
　　须知一阳二阳三阳相连一隂二隂三隂相连然后以渐而终于外此即一三与七连二四与六连然后九竒八耦以渐而外终之义也
　　须知先天圗中既具循环不息之义而又可爻爻拆之以观其内合外分两仪四象八卦之不同也至其拆而为卦每爻各具一义到得上爻又以为穷极将反则是逐爻而论亦莫非循环不息之义也
　　须知河圗既为先天则未发之中岂能动着丝毫故河圗有连法无拆法
　　须知后儒拆河图之数各配以卦以为立法即在于此是未知先天二字之义也河圗而可拆也将未发之中亦可拆为喜怒哀乐乎后儒必拆河圗配以卦爻总为洛书之数各有卦爻相配而已然后天可以卦爻相配而先天则断不可也
　　须知十者河圗九者洛书此先天后天之分也谓十为书而九为圗非读书穷理者也至谓圗书与先天四圗为伪作者亦愈支离甚矣夫孔子繋传固已逐圗详释矣
　　须知先天小圎圗有内外三爻之拆法以其由内出外渐加而后生故太极两仪四象之妙悉具其中
　　须知先天小圎圗有上下左右之连法以循环不息相依互根之妙悉具其中
　　须知小圎圗有始微中盛末衰之三候所以文周立卦亦时有三候有内外上下之三等所以文周立卦亦位有三等
　　须知洛书便是拆河圗而成者如拆一六为干坎拆三八为艮震之类故知既有洛书则河圗断无拆法盖后天不容有两也
　　须知七九易位者金以从所畏而易其位针之指南是也火以太烈侵过其分而易其位盖火无实形丽于虚而易散唯入于金中分之合之唯其所便故金能留火之性此所由易其位也无寒火而有温泉阳能侵隂隂不能侵阳也又须知其数虽易而金火之性仍自各得其分非有易也
　　须知金以断制为性断则必分故分九而为二七火以融物为性融则必合故合二七而为九
　　须知一者体统之太极也其后每加一数而竒耦以变其所加之一则流行之太极也
　　须知隂阳五行俱是先气而后形水火以气用故居先土金以形用故居后木兼形气故中处焉其坚而实者形也而渐长渐大则气也
　　须知万物之生始于气而终于形故生数皆气而成数皆形也
　　须知伏羲八卦雷风始之始于气也山泽终之终于形也皆河圗中先气后形内生外成之义
　　须知雷风气而山泽形而坎离适居其中当交接之际故水火二者遂各具半气半形之用
　　须知万物将成形时皆由水始便是圗书中天一生水之义乾坤初爻皆象之以水序卦之初屯蒙六卦皆水悉此义也
　　须知乾坤初爻一象流动之水一象凝定之水便是隂阳不同之义
　　须知方图横图除乾坤覆载于上下者不论其在中者皆雷风之气在外者皆山泽之形以万事万物俱由中起莫非气始形终生中成外之义
　　须知方圗止以寓相交之义然犹在方交之始故亦以为先天而入于大圎之中
　　须知后天八卦由坎而始皆天一生水之义男女搆精説在天地絪緼之后絪緼者气之始搆精者形之始也精即水也
　　须知后天八卦即先天八卦一交而成者也四正交一爻者也四隅交两爻者也乾坤中交也坎离上下交也艮巽则下之两爻与上之两爻交也震兑则下之一爻既与上交而上之一爻又与下交也
　　须知隂始不能与阳始交隂终不能与阳终交者不克相续故也隂之始与阳之终交阳之始与隂之终交其气相续故耳此所以四隅之卦自相交也
　　须知伏羲八卦圎圗及六十四卦圎圗以卦象列者皆文王作易之圗随周易而并传者也非伏羲之本圗也须知伏羲之本圗止欲发明两仪四象八卦自太极生出之防故其东阳西隂原止两画非有八叚及六十四叚之别也
　　须知伏羲初画时阳东隂西连为一圈当止别以二色其四象八卦之皆连者亦如是也后世圣人开而为卦欲以一色分别隂阳则不得不以连断为文
　　须知三十六画之小圆圗文王之圗也十四画之小圎圗则伏羲之本圗也五百七十六画之大圎圗文王之圗也一百二十六画之大圎圗则伏羲之本圗也伏羲之圗久已失传今悉补之不然则是伏羲居四圣之最先为周易所自始乃反不得有伏羲之易矣
　　须知伏羲四圗以小圎圗为主大圎圗则小圎圗之重也至文王开而为卦则遂以大圎圗为主
　　须知大横圗即折大圎圗而成之者也小横图即折小圆圗而成之者也皆所以显加一倍之法及干始坤终包罗六子之义与干一兑二推衍八卦之数者也须知伏羲止于四圗而无穷之妙自具其中虽经歴圣阐扬莫之能殚今观太极之蕴含有能极尽而阐扬者乎两仪四象八卦之变化有能极尽而阐扬者乎今观命爻之法于两仪分得之爻用一初字非指其发源于太极借以解圗中之蕴乎彖之徃来上下内外终始非指其发源于中渐徃于外用以解圗中隂阳不息之机乎
　　须知伏羲止有四圗而万事万物之理已备是体用一如天人一致者也故不待开而为卦遂成伏羲之易须知伏羲之圗既未开而为卦则亦并未有八卦及六十四卦之名下繋第六章确有明证而从前未得其觧遂令学易者无处摸索
　　须知下系第六章説文王作易既有原本却与伏羲之圗不相混淆至后叚因贰以济民行则所以明作易之故也
　　须知第六章以称名为衰世之意便知卦之有名非称于伏羲盖伏羲时当中古不可谓为衰世况嗜欲未开无吉凶可趋避也
　　须知卦名之称各有义类黄帝蚩尤始造兵端伏羲之时安得遂有师乎至于井鼎噬嗑之始皆在伏羲之后如不稽类安得而知
　　须知彰徃八字皆是説伏羲之圗彰徃谓圗之在外者察来谓圗之在内者是分内外而言也微显者引外而入内阐幽者引内而出外是合内外而言也下靣当名八字方説文王作易当名之上加一开字便谓开圗为卦用以作易也此处方曰开圗则伏羲之时圗之未开亦已明矣开圗方曰当名则伏羲之时既未有卦并未有名亦已明矣
　　须知察来之来指太极之涵蕴而言便是圣人作易本意用以传心之的防文王于乾卦説出元字周公于卦爻説出初字孔子于系传説出太极皆是此防以此处非可言説但要人留神注意于此耳
　　须知衰世而谓之为意是言作易之心如此非竟以作易之时为衰世也
　　须知易中所有之卦既出先天圗则所系之卦辞即莫非表章圗蕴者矣故能于事物未起之先即具有前知之妙
　　须知文王之卦得于先天则全部周易无有一卦一爻不是先天则必无有一卦一爻为形器之可拘者矣须知揲筮求卦全是从太极隂阳将动欲动之时以探讨隂阳太少之气机隂阳太少有何形质有何体叚故知周易所有卦爻全是先天
　　须知东阳西隂南阳北隂之説皆所以释先天圗也东阳西隂者两仪也南阳北隂者谓东之南西之南东之北西之北也自四象八卦以后莫不如是此伏羲连而不断之圗也文王之圗虽亦具有此象然非以伏羲之圗证之不可得而辨矣若以文王卦圗认作两仪则两仪当为九十六画矣故知伏羲大圗两仪止得两画后之观圗者一卦止作一卦看乌得而辨之
　　须知先天一图立卦象之法即出于其中以其有初末微盛上下消息之防也以其时止三候位止三等也须知先天一图嵗令月窟之防悉出其中以晦朔望及十二辟卦其生隂生阳之时位无弗同也
　　须知先天一图天根之义亦出其中以天道圣学之大原天人合一之妙防皆蕴于圗其中之不可画者是也须知天根月窟之説非指复姤而言只是邵子指明先天圗中流行之气与相须互根之义耳是解三画之小图也若复姤则六画之卦矣
　　须知天根即天心之説但心以肆应不穷者言根以生生不息者言各有其防而其义则同也
　　须知天有何根只因上面象天之纯干由此震之一阳初生而始故谓为天之根
　　须知月有何窟只因月之本象全是隂体向为阳光所掩故不可见今幸阳光让得一分然后隂体的然呈露故以为月之窟
　　须知遇巽逢干全是向上下流转处説循环之气类而推之则震之遇离离之遇兑兑之遇干巽之遇坎坎之遇艮艮之遇坤其顺其逆莫不如是
　　须知既有顺遇必有逆遇皆此相亲之两卦而徃来之机寓焉矣故煦亦另设先天顺遇先天逆遇之圗须知顺遇逆遇皆在两卦缝中合前后两卦而成之者故遂名为缝卦圗此非意为之也因见周公爻辞每有邻遇二字用意推求既久而得之始知邻遇二字皆指始初相比之二卦既已分居而变动之爻复得相比故云然也
　　须知周易中言遇必在缝中之卦非此缝卦则无有言遇者矣譬诸逆旅虽无日不与人遇而终不可以言遇必与同乡同井最相亲厚者相值然后始可以云遇也周易立辞之精其妙如此岂略观大意所能辨哉详具函书各卦之中
　　须知易中言邻与言遇相似亦谓先天圗中本相亲比之卦详具函书各卦中
　　须知先天图中全是流行之气则称为对待不移者非也观天根月窟之妙及一阳二阳三阳相连而不断一隂二隂三隂相连而不断可知矣
　　须知先天大圆小圆既具流行之气则必无截然可分之界故虽文王开而为卦亦宜向连贯处留神体察所以周公爻辞有先天相连之二卦忽而相比遂以邻遇言之而发明先天连贯之防若后天则形质已成故四正四隅皆各安其位而不迁今以后天为流行不息是与论先天者均失其防矣其以后天为流行不息者不过因孔子説卦有帝出乎震一叚耳然此一叚是説天地生物之大道由中出外由外归中之妙特借有形有质之后显而可见者以指明之观震始艮终之説可知非谓后天图竟是流行者也然其位既定而流行之理自在其中
　　须知圣人立卦皆是发明变动之妙与天运之不息太极之日出而不穷相似故多注意于流行一边如万物本天则先天图后天图皆由干而始万物之生将欲成形莫不资水以始故后天之数遂以坎为一数而辟卦之先于子半亦是此义至于由水生木而其形已肇故孔子之于説卦发明震以始之艮以终之而三统之有取于建寅亦是此义凡皆流行之故也今谓后天为对待不移者为是各居其方耳然方虽各居而气实相通但不可以对待不移之一説拘也若先天在浑沦未发之中活泼泼地断不可谓为对待不移何也果其不移而如许之万物从何自生也
　　须知加一倍之説看来虽甚容易而四圣所阐莫非加一倍中变化之妙所以邵子曰天向一中生造化人从心上起经纶人之作事先从心中发出一念逮至做成事业则千态万状不可名言此即先天图中内合外分之象
　　须知文王比象洛书作为后天小圗却无后天大圗者以文王所用之卦皆开先天大圗而得之者也既本伏羲大圗之卦作为周易则所阐明皆伏羲图中之蕴又安用后天之大图为哉
　　须知大挠之造支干亦由先天四图始也五行出于四象四象出于两仪然五行之中莫不各有隂阳而隂阳之中莫不各有微盛今观先天四圗原具隂阳微盛之理支干既各有五行又于其中分别隂阳微盛其妙不已具于是乎
　　须知支干纳于爻中原具隂阳微盛之防则其验于时日亦止是隂阳微盛之防耳其甲子乙丑之类皆假立之名目也
　　须知大挠之造支干皆因卦爻动变实能取验于时日者故作为支干二十二字用以明卦中之爻如某嵗为甲子某嵗为乙丑某日为甲子某日为乙丑皆非妄设者也逮至后世支干之沿流于时日者既皆确有可验而壬乙禽遁之设遂不顾其验与不验而纷然起矣要彼小术虽或偶有所验率皆依傍时日庶几得之总不如周易虽极逺极幽之事莫不于吉凶之分际亲切着明断然而无悮也特其理幽深非粗浅之可学其徳妙契天道非防越者之可易言也
　　须知纳甲之设皆圣人借日月交光之防用以明易所谓仰观天文者是也然止称为纳甲者是因其所在之方用以纪六位时成之象耳其妙既与先天卦象相同其时亦与先天卦侯相准至若甲乙丙丁亦有何竒后之术数家但记其所纳之甲而不记其六成之象虚存此纳甲之名亦卒归无用焉耳
　　须知圣人仰观俯察作为周易则日月交光正仰观之事
　　须知日月交光皆天地自然之易而伏羲之圗正所以仿象其精蕴者也今以纳甲为术数者流则先甲先庚西南东北大明终始帝乙归妹已日乃孚之义文周之前实已有之亦可曰文周为术数乎且出震息兑盈干虚坤皆天地自然之隂阳相循无端终古不易无日不在眼前而常人视之尚莫能觧岂术数家所能窥其奥而妄拟者乎
　　须知天为一元之合地之必与天对者以人处地上资地以有其生故也然日月与地三物适为两仪何也竒一而耦两阳画连而隂画断连斯一断斯两隂阳之义也日阳故竒月与地皆隂故偶也坤之卦辞不言地而言月借其同类者而证之云耳又縁人处地上不能全见地靣而能全见月面故也若据理而论天之空悬寥廓不知大于地几万万倍矣岂地之所能配乎故易曰地道无成
　　须知火珠林中干之所纳絶无可取而支之所纳每有竒验其中皆有精义存焉要亦圣人深知隂阳始终微盛之情而比合于卦爻拟议于人事考验之于嵗时日月而觉某爻之动也与某支之义相符然后定某爻为某支又以此爻征诸嵗时其验于某嵗某时歴歴不爽也然后定其支于某嵗某时其于干也亦然然后知某嵗确为某干某嵗确为某支也其于日月也亦然所由谓支干之作与纳甲之设皆由周易始也后世以火珠林为术数置焉不讲亦未知数所由起原有至精之妙义存焉逮于占卜之家互相传授确有明验而术数者流推出生克制化之用是即易中当位不当位之説耳要其所以能然之故又岂术数家所能妄作者哉须知周易精粗不遗小大悉备所以能冒天下之道故干支之设悉从卦爻而起而文周之易亦遂有庚甲己乙之説
　　须知术家所传六合六冲亦出于周易八纯之卦占散事则宜为六冲也初世之卦除巽之在内者变去变来皆不成合者不论其余六卦并乾坤之三世皆为六合占成事则宜
　　须知术家因卦中之冲合亦遂有日月之冲合如日冲则动月冲则破是其冲也如日月生合则其事大利是其合也
　　须知旬空之説因在旬中则所动之爻不验此亦由周易始也
　　须知生旺墓絶之理亦由周易始也如用爻衰弱喜遇生扶用爻休囚喜当旺相用爻重叠则喜墓忌爻摇动则喜絶是也
　　须知纳支验而纳干不验者支曰地支静而有常故纳于爻中之位遂与爻同徳随之而定干曰天干流行不息纳于爻中之位而不定故一卦止纳一干
　　须知易冒天下之道本末内外大小精粗俱无所遗故卜筮者得借之以自神其实圣人寄天地之道于圗象文周发圗象之秘于卦爻既非浮窃者所能又惧其漫无可入或厌苦而弃去之又虞大道非此莫传又以百姓日用而不知则吉凶无所趋避终无以济民之行因寓意于占卜而纳支干于中使乐前知习术数者传其文以俟其人或知后世将有秦火一闗故借卜筮以永亦未可知当知圣人固前知者也
　　须知揲蓍之法是圣人仿象于易数以求合乎太极隂阳四象之妙者其妙在易而不在蓍但以为蓍中之妙与易理何干
　　须知卜筮之説是圣人导人学易之路至其精蕴则性命之原本天人之一致也第性与天道不可得闻敏求好学人又间不一出即出矣又或淹于文史莫探其本圣人惧易道深微或至中絶故寄其道于卜筮使永其传也若云周易止是占卜之书孔子何复有穷理尽性至命之説哉
　　须知揲筮之法分二挂一揲四归竒而要其所得遂有隂阳太少之四象而综其全数自具六十四种之形体非其拟议妙合天道那易有此也然后知圣人立法之精也










　　周易函书别集卷一
　　钦定四库全书
　　周易函书别集卷二　　　礼部侍郎胡煦撰易学须知
　　须知周公命爻用一初字其原皆出于先天圆图凡九皆东阳凡六皆西隂因在方加之始故以为初是初之一字既明其发原于太极又以见三十二卦咸得而资之故曰其初难知至于上爻各成其体各具一象故曰其上易知
　　须知初之一字最有闗系盖卦之方成尚未有象不能定诸位止可考诸时故前靣有太极唯此一初字始能标之后面有二三四五上唯此一初字始能统之须知时则以前统后者也位则以上临下者也
　　须知八卦圆图初加之一画皆从太极天心流衍而出原具生生不息之妙故周公命之为初而孔子彖辞因遂有来徃内外之説其上下则谓隂阳之位终始则谓隂阳之时也此八字见于彖中后儒每多错防故误认为卦变然此八字又由一来字而始故孔子欲人察来即周公用初字之义也
　　须知初加之两仪已在太极之外然非此两仪则太极无由以显故张子曰不有两则无一然非此两仪则后此之四象八卦皆无由以生故孔子谓一隂一阳之谓道而周公遂以初字标之言初则后此之无穷不可量矣
　　须知凡言来者皆指内卦而初则来之始也凡言往者皆指外卦而上则徃之终也
　　须知卦在初爻尚有三十二卦可通二爻有十六卦可通三爻有八卦可通四爻有四卦可通五爻有两卦可通到得六爻始定此一卦之体故曰初难知而上易知须知初爻出自太极原属两仪由是而二三四五至于上爻又是从八卦四象两仪反而约之以定此一卦之太极也所由曰成之者性也何云定此一卦之太极如上之一爻无卦可分是独得者也专一不分故象太极五则两爻共之与两仪同四则四爻共之与四象同三则八爻共之与八卦同二则十六爻共之与重仪同初则三十二爻共之与重象同矣
　　须知凡来皆自太极而来凡徃皆谓其外出故执卦变卦综者误也盖此来徃字皆説卦体方成隂阳摩荡之妙非説此卦成体之后也若其体既成则确不可易安能割彼卦之爻安于此卦如后儒卦变之説乎至于文王序卦颠倒两卦而连为一处者正谓有隂则必有阳有朝则必有昏有此则必有彼是欲人颠倒其妙以穷尽观玩之法非谓卦变非而卦综是也果有是综则孔子当言之矣大约来氏之为此止欲证卦变之误耳然亦不可误解错综二字至以错综论卦其误仍与卦变相同
　　须知错综二字原是指数而言本上参伍字来参伍者九六之合乾坤相须之妙也干之用九而不用六坤之用六而不用九皆参伍中之义也天地之气在天地之间原相合而不可分特自其用时乃始分别隂阳耳故当隂重阳亢之时皆各有偏用之气若重隂而得阳九之用阳亢而得隂六之用皆参伍之既和故不言九六而言参伍参伍者数也故曰参伍以变错综其数天地以合而有功故遂以参伍言之参与伍皆阳九之生数合之则成少隂之八所以明阳有为隂无为之义也然参伍者又十五也参其伍寓一竒二偶天生地成之义伍其参寓九六分居参天两地之义唯参伍而始有错综唯错综而九六始有分合错综之义大矣哉
　　须知初上九六二三四五八字之解而三百八十四爻之义俱已全备其中
　　须知初不言下不言一上不言六不言末而九六字或上或下莫不各有精义详见原爻
　　须知二三四五之数仅详于中四爻而初上则异以初非数之所能始以上非数之所能终也
　　须知中四爻别为二三四五者皆因每爻各兼有时位二义必不可分故以初之一字引端于下则知必有中末者存也以上之一字引端于上则知必有中下者存也
　　须知中四爻独纪之以数者以上爻象天下爻象地其中所生之万物非数莫之纪也又因爻中之时位皆莫不有数存也
　　须知易中凡言徃来皆是敎人观象认取主爻之法又以明成卦之由在此一爻也
　　须知每爻皆可通为四爻故有见有伏有动有变若但止于一爻不能相通何得谓之为易何得有隂极变阳阳极变隂之事
　　须知有十六阳卦之説以一卦兼统四卦一爻兼统四爻而六十四卦已备于此
　　须知六十四卦之中有阳卦十六隂卦十六阳卦而杂隂卦者十六隂卦而杂阳卦者十六第隂不得阳则全然无用故以十六阳卦为主而见伏动变皆因之地道无成而代有终也
　　须知系传用一索字皆兼交与生之两义其中有一徃一来之两象一与一取之两法故可旁通四爻不知者遂疑为卦变
　　须知内外之説即在徃来二字之中但解诸卦之成皆各先有体卦自当知徃来之义皆指用爻言也徃来既明则内外之体自定内外之体既定则上下之义益明然而终始微显之义亦即在其中矣
　　须知有看爻之法如卦有微显初则必其微焉者也卦有上下初则必其下焉者也卦有始终初则必其始焉者也卦有尊卑初则必其卑焉者也卦有深浅初在下则必其深焉者也六爻之时位由此而推莫不类然又须知始终之在卦爻有因震巽而言始有因艮兊而言终者不可不察也
　　须知上爻为穷极将反之爻谓其无有上于此者然后谓为上也若更有上于此者则此爻乌得为上若对初而言之则此爻即其终矣故卦止六爻
　　须知卦至五爻而下四爻皆其所统故以为君位卦至六爻而一卦之精神全聚于此以卦气自下而升至上则其归结处也上之为言谓自五爻以下皆下焉者耳不以上为君位以其处于天位非人之所能至也五则上卦之人位故以为君凡在上者皆可统下故姤之二爻便有包初之説而萃至九四亦有不当位之讥其余诸爻可类推矣
　　须知六之统下五爻者天之无不覆也九五之为君者上奉天而下统人也四之统下宰臣之分理也三之统下百司之分职也二之包初于蒙姤见之矣
　　须知八字看爻之法又须知因卦论爻之法即如初之一字不过谓成爻之始耳然而在干则以潜为隐在恒则以浚为深矣在比则以为自始至终之无异在讼则以为后之不永所事矣皆是因卦异象原不执一故三十二阳爻亦遂有三十二种象亦遂有三十二种道理隂爻亦然
　　须知执卦变以论徃来是全未解初上二字之义但知彰徃察来是説先天图则彖中之徃来宁非图乎又须知隂阳之在图中亦复各有徃来所以説卦发明顺逆之故
　　须知易中原无卦变之説孔子韦编三絶作为十翼周易中何妙不具岂独遗此卦变须后人之补缀耶汉儒之有卦变图也只因彖辞中每説徃来上下内外终始不解其故误认为卦变耳不知徃来上下八字是説于初成卦时隂阳二用摩荡之妙因九用于六九遂为主于卦中而称之为男六用于九六遂为主于卦中而称之为女圣人教人观象以审择主爻故择其所用之一爻观其徃来上下于卦中遂有徃来上下内外终始之説不能静会及此而误为卦变宜乎周易之晦也此与太极二字止是极赞两仪之先原有此等妙理而后人误以为圗筮策之数本由分二象两説起而后人遂添除一以象太极言之似若可听推之亦似有理要皆非孔子之所有岂圣人之遗漏尚有不到者乎故解释经文者但当据孔子之经以解经孔子未之言断未敢尊传而灭经也
　　须知体卦之説谓乾坤为大父母而六子之成皆各具乾坤之一体其与体卦不同之爻方为动用之爻故彖中之徃来内外无非指此动用而言但明体用自觧卦变卦综之误
　　须知徃来内外原是教人观象之法用以审择主爻者也苟非动用之爻何必分别徃来内外但觧体静而用动便自明了
　　须知诸卦既出于乾坤则诸卦俱以乾坤为体故三男皆坤体非坤体则无以显干之用三女皆干体非干体则无以显坤之用
　　须知隂阳之气行于卦中以成一卦之体其原固出于太极而在卦象则即以乾坤为太极周易以乾坤居首此之谓也盖六十二卦莫非乾坤既交所成故凡言隂阳徃来非九之用于坤则六之用于干其两爻相同者则静而为体者也其独异之爻则来交而为动用者也体静而用动体内而用外不相假也汉儒之説卦变专言否泰虽説在三隂三阳卦中然非三隂三阳亦莫不各具乾坤之体或亦去圣人之世未逺而洙泗遗教犹有存焉者乎
　　须知周公之命爻孔子之观象皆必考诸时位者无非乾坤动静之义
　　须知时之为义出于天运之流行不息是乾道也位之为义出于地势之髙下不齐是坤道也何非隂阳之义也
　　须知天道流行不息原不可定诸其位止可考诸其时地道静镇有常故不待征诸其时已可证诸其位须知干以神气为用流行不息乌得而窥故止可考之以时地以形器呈能髙下不齐人所共见故均可正之以位
　　须知爻之位定于卦中而时则流行于六爻者也须知时之气行于爻中而位则因时而成定者也须知初命为初便以时之义定于将欲成卦之始上命为上便以位之理定于六爻既成之时
　　须知有位中之时又有时中之位故言时可兼位言位可兼时也卦之中四爻不言中末不言中下便具时位兼有之义
　　须知二三四五兼有时位故但纪之以数盖数固既可征时亦可征位者也
　　须知时位皆无截然可分之界特约其大概以为三候三等耳亦如先天图中之卦原无截然可分之界故邵子有遇巽逢雷之説而予亦有缝卦之图也夫时之相续不断原不可分固己位何以不可分也当知周易所言止是一个物事即如六爻所成亦止是一个卦体耳须知干阳不息所以谓为大明终始若不得隂则涣散奋发而无能自固必与隂遇始有位之可言故位也者坤之所以承阳而有功者也所由谓为六位时成须知干之彖辞全説天命之谓性干之文言全説率性之谓道自坤以下则专言道也盖干彖自元字説起至于利贞便説各正性命保合太和利贞由元而亨出则是太和亦由元而始矣保合二字虽据人物言之确是言赋畀之时亨于乾元者如此故上文提明乾道变化四字至于文言元者善之长也一节此元亨利贞四字仍是干之四德不可指人言其善长嘉防等则言人所赋之性有此四等以发明干德耳至于下节先提君子二字然后言仁礼义等之徳方是説人之受性命赋于天故亦克与乾道同此四德然止説性之所具非真有仁礼义之可见也故曰足以足以云耳与中庸至圣章言足以相似故下文又曰君子行此四德此处方提行字则上文不是説行可知矣上提君子明首节之释干徳此提君子又是明上文止于言性而此方説情之发也然将言人所禀受之性而便曰善之长者此与孔子释元説万物资始相似盖长之为言即最先之称又次少无穷皆在其后之谓也资始之始正是此义既是説性则性中之虚明本无所着何为开口便説出善字来盖縁赋畀之始全是太和乌有太和而不善者乎且善字原指后面之四徳特因仁义礼智于此发源故于禀受之始指其最先之源头而言之因遂以此为长之者也所由曰善之长也又因嘉防义和事干皆由此而生故遂长之也因受性之始全是太和全然是善故子思克承家教作出中庸便曰天命之谓性率性之谓道下文又曰发而中节夫发而中节则其善可知而所以能发而中节者则率性之谓也率性者顺其太和长善而出之者也若非率诸其性安得有节之皆中乎孟子私淑诸人深得率性之道故断断乎谓性为善此圣贤一脉相传不差累黍者也若后儒之言性则不免失之驳杂
　　须知体仁节言仁言礼言义至事干宜可言智而不言智者盖智愚之人皆因事而见此节方説性中之徳故但曰足以干事云尔譬如三月之婴非不具有至性然于婴时欲指之为智人愚人则万不可得必待学习之后做出事来方始知为智人愚人然其所由得称为智人者实由于所性而具之一点灵明故説性中之德遂説出足以干事来夫性中既具有智之一德而终不免为愚人者不学不习之故也故圣贤教人首重学习职是之故也
　　须知周易首乾坤不与连山归藏相同明谓乾坤即周易之太极其下六十二象莫非乾坤二体所成
　　须知周易起头打从乾道説起便是理性命之大原须知周易首干説出元之亨而用九一节专説元亨又説羣龙后面小象又説乾元用九至于坤卦止説利永贞便见周易贵阳之义
　　须知干不是天坤不是地盖天地者乾坤之象也须知乾卦彖象文言字字皆説交坤盖干阳之体本自流行不息原无位之可言得有形者附丽之乃始有初末防盛内外上下位置之可考所由谓大明终始六位时成也坤之説入交干亦然故卦辞遂标得防二义须知干之一元便是太极孔子之彖因元字无可称説故止以大哉赞之大则无所不有而特不可以名言罄耳
　　须知干之一元止以大哉赞之则乾元之不可称説也明矣其下曰万物资始亦止借所生之万物仰而遡之谓其始于此耳非能言元中之妙也子思未发之中用一中字亦是指其位而证之其説出喜怒哀乐仍如孔子之説万物耳然未发而已发之理悉已全具则其无所不包亦可想矣故元也中也太极也皆是物也太者尊上之称极者无以复加之谓止如乾元之赞大云耳后世目之为图误之误矣然河洛二图先天四图俱在也其有能画太极者谁也
　　须知周易是个浑沦完全的只元亨利贞四字尽之盖乾坤而外所有六十二卦皆乾坤之利而贞焉者也乾坤之利贞皆乾坤之元而亨出者也坤之元亨又附干之元亨而见故坤亦亨干之亨元干之元也周易以乾坤居首隂阳之义也然隂不得阳则蠢而不灵故周易既首乾坤而干又在坤前周易贵阳之义如此后儒之释经也每逢一卦之利贞另説出一种道理是未知周易之卦无非乾道之元亨利贞所布濩而醖酿者也须知干之一卦专重元亨故用九一节专释元之亨至于彖辞既以元亨二字各释之矣而又于大明节补説大明终始释亨之由于元以见元之大也乾道节既释利贞矣而又于首出节补説首出庶物释利贞之由于元以见元之大也盖干以始之故也
　　须知元是干之蕴含者也亨是干之发动者也
　　须知利是通利之利与利刃之利相似非利益之利也通利是用之无阻自我之及物言利益是从而増加自彼之益我言也若説利于正是谓正则利不正则不利矣非易防也自干以下诸卦之利字皆是此防如利有攸徃利渉大川之类是也
　　须知贞者成也是干徳之究竟也生成万物实出坤体本属坤徳而兹以为干徳者盖非干以始之则坤无由以成其终故贞亦遂为干徳而坤则以为无成代终也须知坤之一卦专重利贞故用六一节止説利永贞之事以释利贞而已其动作有为皆干阳之妙坤特承之而已盖坤以终之地道无成而代有终也
　　须知周易所重唯此元亨利贞四字而六十二卦之理已完则此四字中每有一字便具无穷妙理故每字皆各自为句不可以二字相连如説大通而利于正则止成两义且不可以发明干徳非易防也
　　须知元之在干是静正而其出不穷者也亨则静中之动是其发越者也利则发越之无阻行健之健正出于此贞则干已合坤坤徳翕受含生而布化者也浅而喻之元则未发之中亨则其发也利则发而无阻贞则所中之节也
　　须知乾坤之外六十二卦得干之利贞者多得干之亨者则少矣得干之元者则絶无之然所有之利贞虽皆乾元之利贞特既各为一卦则但就本卦之量以为量而不得如乾元之利贞大而溥矣其得亨字者唯三男为真是干之三索者也故震有震亨之説坎有维心亨之説艮卦亦宜説亨然已为阳之止矣故不言亨而于遯卦补言之曰遯亨盖遯卦艮山在内是方成之阳徳也仍有三阳在外是不止者也故亦言亨此外诸卦所有之亨则又各因本卦以为量而并不得与震坎同矣至于屯蛊随诸卦虽皆説元亨利贞然皆一事之元亨利贞也其元字有见于爻中者善其爻而已矣非干之元也乾元则太极之谓也
　　须知元亨利贞四字是干之四徳不可搀入一毫人事须知干之彖辞全是赞干之四徳不可説作圣人盖大明终始与首出庶物两节皆指干徳而言因后人不得其解故误以为圣人之元亨利贞也
　　须知用九之説正是用其刚不可説不用其刚盖九之方用正是九阳当权得令之时若説干化而坤便已灭却乾象何得有羣龙之可见
　　须知六龙之説就干之本卦而言羣龙之説就干之交坤成就六十四卦一百九十二阳爻而言也盖隂不得阳则蠢而不灵故六十四卦莫非干阳之所成周易首干先儒以为贵阳此之故也
　　须知孔子文言曰乾元用九便是説九之得用方从乾元出也只是一元方亨之际尚未有利贞之可言安得曰干化而坤刚化而柔
　　须知周公説此用九一叚是因六十二卦皆由干阳游厯而成正万物资始之妙原不为六爻俱动者补一占辞也故下文説出无首吉便是説万物已得所资了须知用九用六之説是明六子皆出于乾坤即大父母之谓也
　　须知天下治也政是説羣龙之见天下之万物殊体异形莫不由干阳变化而生故以羣龙言之然必推本乾元又是説所由以能亨者耳与孔子两仪之上补説太极相似
　　须知乃见天则便是説亨由于元才从中出最相切近盖乾元者万物之大始即周易之太极也
　　须知周公曰见羣龙孔子曰天下治盖六十四卦即乾元之天下而羣龙之见即干之资天下以始而使之治焉者也
　　须知羣龙之见便是利贞之事便是各正性命
　　须知乃见天则只是干之方亨尚未离元之説
　　须知天是乾元初亨首出庶物之物干以不息为用天则之而为健行今正在方亨之时故曰乾元用九乃见天则
　　须知无首之説是离了乾元之义只划清亨字界限以发明阳九之大用耳
　　须知周公发明圣圣相传之道只此无首二字最精周子之无极政从此出然以无极説在太极之上与以无首説在亨字之中亦微有不同然后知圣言之妙也须知干之无首而吉者谓乾元一亨万物各得所资而已其在卦象六十二卦皆资元以成始所以谓为天下治天下者统资元之万物而言之治也者即谓其各正性命资元以成也若屯蒙以下皆资乾元者也比而无首不得所资安得不凶盖自乾元之一施而论必无首而后见其能施自诸卦之所受而论若无首而即不得所资矣故吉凶异也
　　须知干之六爻皆得称龙不必俱动者也故一爻动龙也六爻动龙也一百九十二阳爻龙也若只作本卦六爻俱动説则孔子在彖辞中固称为六龙矣何得谓为羣龙乎
　　须知用九而见羣龙只是乾元流衍无所不遍参同契曰二用无爻位周流行六虚是也
　　须知用九是説亨见羣龙是説利无首吉是説贞譬如子在母腹中与母相连有资于母若其既生则无资于母故无首吉是言贞也
　　须知干用用于坤坤用用于干
　　须知天之一字止是干之象非谓天即干也今观乾元之彖曰统天矣下文又曰乘六龙以御天矣既曰统天又曰御天则必有统之御之者在天之外也其在大象曰天行健非谓天即干也是即天道以为之象也下文君子句亦非谓效法干徳也是即人事以为之象也故曰字之上安一象字而人不之察何也
　　须知大哉乾元大哉二字是圣人将欲发明元中之妙而却无一义可言只因既亨以后生出如许之万物莫不仰资乾元故特以大之一字赞之下文虽説万物只説万物所仰赖者在于此耳而元字本义究不曽粘着丝毫
　　须知云行雨施止是説元徳初亨此时尚未有万物故止言品物如云一般般排列出来流形云者俨有动荡之形可令人瞻视者然也此形字即形上之形与形则着之形相似不可以体质言也
　　须知大明终始节因上文既已释元又且释亨惧人将元亨看作两截故此一节补説亨之实由于元以见元徳之大耳非指圣人而言也此节何尝有圣人两字观他开口便提出大明来大者阳之体明者阳之色便是説干终始云者谓自资始以至于利贞皆干阳之布濩也六位时成谓干阳之所歴无弗遍也位本坤之六位因阳徳无形必丽于有形者然后其数可征干既交坤所生之六子莫非干徳故云然也时乘六龙以御天谓乾元之赋畀当一亨时虽至小至细之物莫不以全理畀之也此理最精详具函书
　　须知乾道节本言利贞之事而复提乾道于其上总见利贞之事亦莫非乾元之亨也然保合太和止説赋畀一边以发亨中之妙尚未到人物上故利贞二字亦止是干徳
　　须知四徳既已释完而又补説首出一节总因开口一句赞元之大故释下三字遂处处回顾元字大明节见亨之由于元也此因上文既释利贞故此一节又説利贞之由于元以见元之大也非为圣人言也首出庶物谓在庶物之前即资始之义万国者尽乎地面所有之土即指坤之全体而言因阳九之大用至于利贞必借坤而见故遂以坤象言之而称説万国何尝有圣人乎凡孔子之彖皆所以觧释卦辞者也卦辞有人事则圣人解释人事此干之卦辞止是干之四徳无故而添出圣人诸彖俱无此体
　　须知三男皆干之用于坤三女皆坤之用于干皆是言乾坤之交故乾卦皆言亨入坤中之事不知此妙则乾卦皆不得觧坤卦亦然
　　须知干始能以美利利天下即是彻始彻终之事所由曰大明终始
　　须知地道无成而代终以始之者大明终之者大明也惟其无成代终所以止言得防
　　须知干之三画止是一画如小畜之初九曰复自道九二即曰牵复泰初曰以其彚九二即以初为朋又如需之三人来讼之三褫説在一爻皆因乾道健行不息原无可分仅可考其初中末之三候而已故干之画一以象阳实坤之画二以象隂虚职是之故也
　　须知周易以干居首全是贵阳之义故其立卦之法亦莫不依干而成如干固三连矣坤而曰六断者谓干而六断之也兊曰上缺谓干而缺其上也巽曰下断谓干而断其下也离曰中虚谓干而虚其中也坎曰中满谓干而实于坤中也震起也干之始也艮止也干之终也非干则诸卦无由以成所由谓为贵阳也先天图震始艮终而诸象已全孔子释后天图亦曰出震成艮皆此干阳之终始也
　　须知周易立象之法止有两种非借天道以为之象则借人事以为之象即如坤卦之辞除元亨利牝马之贞为正言坤徳其下六句则分两叚君子三句则象以人事而发坤之所以利也故得主之下利字独为一句西南三句则借天道而发坤之所以贞也故下曰安贞吉安即贞之定也吉即无首吉之吉正言贞也
　　须知先迷后得主为句非以主利为句观文言中后得主而有常得主连读可知矣后儒添利字未达其防也须知乾坤一交而成坎离坎即含胎之坤离即已虚之干故坎之一卦独言时用以后天诸卦由懐胎之坤而始莫非干阳之大用流行故后天一图遂以坎离终始之而正位于南北明其可代乾坤而已
　　须知坎之六四亦是樽酒句簋贰句用缶句非樽酒簋句贰用缶句也盖此六字止言人情相接时其所用礼乐不必过厚之象所用者少而所通者大故曰纳约自牖此即蚁穴可以溃隄之义故小象曰刚柔际也因此为两坎相接之爻又在刚柔相接之际故也不知觧者何故遗了坎象专言人事如作三字一句乃忽截下句之簋字附于上句成何道理成何文法
　　须知凡爻之象莫不本卦徳而言之如鼎之言鼎井之言井坎之言水离之言火是也
　　须知周易未经秦火皆不宜妄改一字如坤卦之顺字萃卦之顺字皆不宜改为慎字
　　须知六十二卦无有一卦无阳爻者凡皆羣龙之所见而九阳之大用也先天后天二图皆具此义
　　须知周易与连山归藏不同者以干之大用流行无所不遍若坤不过借位而已故曰六位时成而又曰地道无成也
　　须知贵阳者隂不自主而从阳者也今观人之生子从父姓而不从母姓堪舆理气之説廕及子孙而不能廕及女甥此即贵阳之真义也
　　须知阳动而隂静易之隂阳爻既从动中生出则阳之为用也神矣所以周易贵阳
　　须知彖辞中徃来上下全是教人观象之法即如命爻首尾分别初上其中始叙以数命爻设象亦大可思矣若概置勿论则不得其觧矣
　　须知明明説道理者止説得一事之道理透彻若是拟象则可以无所不包即如圗书象也先天图象也卦爻象也其中精蕴经四圣表章而犹未易殚下及文之卦辞周之爻辞孔子之彖象文言亦莫非象也如但执定一事之道理觧防岂能周天下之道乎
　　须知观象之法切不可拘但当领畧大意防其神焉可耳
　　须知读拟象之书与文字义理之书絶不相同盖文字义理之书可以虚实字眼相间为文且能低昻其声韵故读之易觧若拟象之书必须知一字一义逐字领防乃可耳如潜龙二字便是二义见豕负涂便是四义要皆由干初与暌上而定非精求意义而防其神理者那易辨此
　　须知乐读易读之书而不察难穷之义理大抵皆易厌易倦而自画者也纵能读人人可觧之书究其所得亦人人能到之域耳恐圣贤遗教之心不是如此
　　须知周易为上古之书其时文字未甚非拟之于象则无穷之防不可以达其何以遗教
　　须知卦爻拟象是文周不得已之苦心一见得图书为天地自然之易而象中之包涵无尽一见得先天四圗为伏羲开天之易而象中之包涵无尽若卦爻之情但説得一事透何能应变无穷于是乎括之以象故象中之义蕴累求而莫之殚也
　　须知乾坤而外凡所取象皆各有象中之理如雷风为天地之气在人要他何用然而象中之理即人而存不可不察
　　须知周易中一爻一象便可该天地间万事万物其或直言人事即此人事莫非是象亦当与金车玉同观盖所明者止是卦爻之理而此等人事原不足尽卦爻之所该故圣人教人有观象玩占之法
　　须知圣人因八卦之体而推为广八卦非欲因此一卦以求尽事物之变也夫事物之变曷可胜穷止欲人每看一卦之象皆各各回看卦徳用以求此一卦之真性真情而已若此卦之性情既得其真即卦中未备之象皆可因此卦徳一一推求而出
　　须知设立广八卦便是教人观象之法故此一卦虽有不一之象皆当回顾本卦止作一件事理防能将所有诸象融成一个道理则此一卦之性情方出
　　须知六十四卦止得六十四象乃一卦之象既定及至逐爻逐位又各有逐爻逐位之象象其可以拘执论乎须知一爻之中有以一象论一爻者有兼数象始论一爻者睽之上九亦可见矣不防众象之神而统于一何能达此爻之防故广八卦中诸卦之象不一而足皆当如睽上之象同观然后各卦之性情始定
　　须知八卦有八卦之性情六十四卦有六十四卦之性情爻有爻之性情位有位之性情时有时之性情物有物之性情而总备之于一象不防其神不得其真难与言易
　　须知卦画之设便都是象如干之三连以象健坤之中虚以象顺坎之一阳在中而象陷离之一隂在中而象丽皆是也文周设卦爻之辞亦止如伏羲设卦画之图耳皆不当于文字义理中求也故圣人不事占筮而即无弗前知者既已观象而得其通矣彼事物之至我前者安所徃而非象也
　　须知六书原有象形之説然文字始于卦图则是文字初开便由象始如牛马鱼羊象物鼎井象形是也后世溺于义理而遂忘之耳
　　须知汉儒执象全言天道忘了人事宋儒执理全言人事忘了天道然执象者未离浑沦包括之防尚可俟人之推求执理者偏而不举不能推此以达彼矣故必贯天人两象而一之然后可与论易














　　周易函书别集卷二
<经部,易类,周易函书约存__周易函书别集>
　　钦定四库全书
　　周易函书别集卷三　　　礼部侍郎胡煦撰易学须知
　　须知周易一书天地之大道存焉故最灵最妙无过于此观其极细极微之物莫不分天地之至灵以有其生非谓灵者灵而蠢者蠢也之朽骨蓍之腐草皆具有前知之道而他可知矣祖父之骨得其地且可以福及云来安得谓神灵而形蠢乎
　　须知周易之道随人用之无徃而不灵圣人之前知不假蓍而神明便堪坐照皆保合之太和各正于一元者也故用之以修身而物格知致意诚心正者此之为也用之以治人而家齐国治天下平者此之为也用之于参赞而位天地育万物者此之为也用之于万物而裁成其道辅相其宜者此之为也故以为天地之大道也
　　须知周易所阐全是天人合一之防故大象率兼天人而言之彖辞爻辞每合天道人事而觧之不可误看大象
　　须知凡卦之大象上句是即天道以明此卦徳下句是即人事以明此卦徳非直言此等天道此等人事也故曰字上特标一象字不可不察
　　须知读易者读完一卦便当深察此卦之性情到防通时自然有得切不可执定一桩人事在其意中
　　须知读易与五经不同五经在周易之后当文字义理大明时故其文义皆有虚实承接转换之法而周易卦图开文字之始止有象耳故尝一字一象亦遂一象一义
　　须知周易无闲文并无虚字如或字本无甚深义而三四爻多用之初上二五则鲜以三四为人位也又以三居下而却在内卦之上四居上而却在外卦之下故或之或之者不定之辞也其字本无甚深义观五曰观我生上曰观其生以九五为君位既自有其生矣上爻则曰其生明上之无位也是即包无鱼之义周易之外如老庄参同龙虎上经悟真篇皆以象告皆不当于文字义理中求也
　　须知周易之文简而该如言初而不言中末言上而不言下中皆是欲人因类而推广之耳又如六十四卦莫非刚柔之交乃独于屯卦言始交诸卦之爻率言动变之事乃独于坤之六二言动皆引端而不竟委者也须知周易一书若止一占卜可尽则孔子不必有穷理尽性至命之説彼成性存存道义之门继之者善成之者性仁者见之谓之仁智者见之谓之智不惮谆复言之何为者也
　　须知天地之理即在天地之气化中不可以隂阳刚柔为粗浅而畧之周易之理即在图象卦爻中不可以象为粗浅而畧之盖形者神之寓象者理之寓也
　　须知周易止是圣人一部格物之书是彻始彻终之事非但学者入门之始事故周易之象既格则无物不格繋传説仰观俯察逺取近取邵子以观物名篇皆格物之防也
　　须知物之可格总不越隂阳二义隂阳之理显之于象周易之象如不能格安可谓为格物
　　须知天人之秘在易中诚明之防在易中一贯之妙在易中仁孝之道在易中体用一如显微无间之妙尽在易中
　　须知不学周易性与天道不可得而闻也
　　须知易有参赞位育之道有裁成辅相之道有范围曲成之道总离不了礼乐刑政故大象每质言之至其施之于用无过抗者抑之卑者举之枉者直之屈者伸之塞者通之结者觧之涣者聚之促者舒之怠者振之昧者明之乱者理之颠者扶之而已此道自具泰否损益睽觧涣萃谦颐渐节诸卦中至于太元洪范洞极诸书拟其皮毛犹弗似也岂知易冒天下之道如天如海随人酌而取之无小无大皆有实用其中灵妙实难言説故圣人体之可以参天地赞化育学者守之可以修身齐家愚贱尊之亦可以察徃知来避凶趋吉大哉易乎而学人每置之髙阁何耶
　　须知周易之用尽在体中亦如河图之成数尽涵于生数中故伏羲止立先天图以后天之妙涵于先天故也今试看大生广生皆知为天地之用然上而天下而地地包天中所可见者皆其体耳是则天地所生在天地中未尝离天地之体出天地之外也若诚觧此然后知文周之易确乎其为先天其先天诸图确乎其为流行不息而必非对待者也
　　须知卦画不可以形器论所以谓为先天今试于揲蓍观之其所成卦爻不过蓍数之多寡而已谓为有形体得乎
　　须知圣人之道尽在易象春秋易象其大本也春秋其大用也舍此则学圣者无本领亦无作用
　　须知周易言天人合一之防故为圣人之大本春秋具天人感应之机故为圣人之大用试观其中或天变而人从之或人感而天应之不是无因特标此天时天象也不向天人交闗处着眼则止是鲁国之史耳何云圣经
　　须知周易微显察来便是追遡天人之所以然处而春秋谨始慎微便是求端于事功之所由起时
　　须知既显矣而复微之者正要从已有爻象之后推原到未有爻象之先正是欲人察其来处也圣人相传之心法正在于此
　　须知春秋未列人事先列天时盖为天制运而生人人奉天而作事奉之则顺违之则逆可征元气之潜符感通之妙理此即一以贯之之道故唯春秋全是易中道理
　　须知诗书礼乐皆圣道之散见者也其发挥天人之精蕴彻底透露者无如周易
　　须知六经之譬喻诗之比兴皆仿于周易立象之法须知六经四子书皆是周易道理必须各各防通然后可以通易须知子史百家皆周易之支流其中皆有周易之理必各各知其不同然后可以通易又须知天时地理嵗时人事农工医卜无徃而非周易之道理所散见必须各各防通然后可以通易须知支干纳甲虽若最粗而支干所由作纳甲所由寓皆由周易而起则皆至精之府也须知后世之五行术数皆分周易之灵妙而袭取其説然皆各有周易之一义则皆周易至精之寓也故曰易冒天下之道
　　须知易有太极是生两仪此太极二字是説两仪未兆之前原有此种道理不可言説不可思议故用太极二字赞之太者至尊至贵之称极者无以复加之谓汉儒不得其觧因两仪四象八卦皆有伏羲之图遂谓太极亦有圗焉误之误矣太极既不得解宜后儒之传授皆未得其理也
　　须知分二象两一句本上用字来亦如伏羲画图但从两仪起文王立卦但从乾坤起周公定爻但从九六起相似而两仪之所自起则画不成乾坤之所由来则説不出九六之所由肇则不可知也后儒不知其妙除一以象太极一语骤而观之一似有理而不知其误也故读圣人之经但当以经文为正耳盖上文止説大衍之数五十其用四十有九此指蓍而言也既有蓍则有象又有五十与四十九则有数有象有数皆隂阳既形以后之事又况上文明明説出用字来又皆隂阳既形一边之事安得有太极之可言乎言筮则止言分揲挂扐而已又何待重提太极乎分揲挂扐之后实有刚柔太少之妙实具六十四等之象用以知来藏徃此皆隂阳之事非太极之事也故但从分二説起耳
　　须知古今注易者不止一家其中亦各有妙处原不可求全责备专执一家之説
　　须知周易而外有离太极两仪但以数之巧合列为卦象者皆易之蠧也是尚未知周易为圣人之道也天地无二道安容有二易哉故有分得周易之一义者皆当比合诸周易之理而收之有显背周易而另为一易者皆当取正于周易之义而摈之
　　须知子云之拟易拟其辞之似耳全无一毫实用后之著作家艳其可以得名也而易外之易纷纷矣不尽去伪易则真易终古不明甚矣子云之作俑也
　　须知自来儒者汉唯董子见得天人之理精繁露具在可考而知也宋唯邵子见得天人之理合故其所传先天四图无妙而不与周易相通若释经而悖于先天四图岂得为知周易者乎
　　须知易始于数所贵在数中之理河图洛书如止作数看亦复要他何用伏羲画出卦图原未尝执数而比之也今但向数里纠纒伏羲何能离却此数画成六十四卦
　　须知易字在系辞中有解为天地之易者有解为圣人之易者有解为易书者有解为易理者皆不必也天地无二易在天与在人一而已知此然后可以明天人合一之防然后知易为天人合一之道
　　须知系辞所云变化皆説乾元之既亨皆是太极隂阳四象之妙不可专在揲蓍上理防亦不可误认为卦变须知系辞除天一地二一章外凡言变化皆谓卦爻如干兊在先天图中本为太阳及其既分为干兊便遂有天渊之别此所谓变化也然易道精微难可仿象故借蓍防拟议其神妙以求之其妙在卦爻而不在蓍蓍特用以求之者耳安得以蓍防之变化竟比象于卦爻之变化安得执蓍策之变化而竟忘卦爻之变化哉须知古者四圣之易各自为卷要皆根本图书一以贯之者也如谓易中卦爻与图书无渉则自有周易以来图书当不至今日而废矣何云则图作易不知孔子何为有徃来终始内外上下之説耶后儒不察有欲并先天诸图而去之者是作易之道已不复存四圣之易先缺其一吾不知文王凭何卦象而作周易耶故伏羲四图断然为伏羲之易当如古法别为一卷
　　须知河图既为先天伏羲则而画之又名为先天图则文王开而成卦作为周易自无有一卦不是先天所由谓周易拢得来止成得一个先天大图耳
　　须知文王既开图为卦亦必准图系辞如隂阳之在初爻止名九六岂非圆图中初画之两仪乎又观西南东北先甲后甲岂不全出于圆图乎又观孔子之徃来内外上下终始岂不全説圆图乎又观小畜大畜小过大过及复姤夬剥诸卦孰非因卦命名因名作彖乎夫卦开于文王而各系其辞则六十四卦遂为文王之易亦当如古法别为一卷
　　须知周公因文王之卦拆为三百八十四爻而各系以辞亦必参合于图书推本于先天别初上之宜严内外之辨而拟议爻中之时位以仿像之今观巽之九五变而为蛊乃先庚后庚何其与先甲后甲之防同也无初有终何其与终则有始之防合也岂非原本伏羲而为之説耶爻辞既为周公之易亦当如古法别为一卷须知孔子十翼亦必原本图书及伏羲文周而防通其合一之妙以立之传也今观彖辞每以徃来内外上下终始为言岂非有见于文周之辞皆其先天之秘奥乎今观系説两传或明河图或明洛书或明先天八卦或明后天八卦岂其于易无干渉而孔子亦误缀其説乎又观乾坤二象与蛊恒之终则有始复见天地之心壮见天地之情何其与先后天图不谋而合乎此岂不明于天人合一之故遽合天人而立之象乎遽有穷理尽性至命之説乎此岂不明于三圣合一之防遽取先后天图与辞变象占统以赞之乎然观所系之小象每自相承则孔子十翼亦当别为一卷
　　须知孔子之翼既不分别三圣而统为之赞则是周公之爻即文王之卦文王之卦即伏羲之图伏羲之图又即河图洛书安得不防成一个太极而总命为先天也须知序卦者象之反也杂卦者义之反也
　　须知错综之説非来徃之正义然既有杂卦一传则颠倒其爻而较量其性情固亦观象之法也故杂卦者所以重明序卦而已然使紊而不叙安复知有颠倒之义须知参伍以变错综其数即用九用六之防也参伍则十五矣天地不交则化育无自而起故十五者九六之合也然九六之合又有动有静有用有体如干用其九于坤则坤为静体而不用坤用其六于干则干为静体而不用故用九则不用六用六则不用九皆由参伍起也参伍而用则变由以起参伍而有用有不用故曰参伍以变错综其数也参伍者参天两地之数也
　　须知周易道理广大圣人韦编三絶犹尚假年学之自汉以下诸儒极力发挥尚不能殚究底蕴若使数语便能觧説一览便易明了恐无是事况自来注释不能尽合谬误悖乱尤难辨别乎此书所解不惮引据详明至有一象而两説三説俱存者诚以象不可执其中蕴括本如是其广且大也夫易犹海也饮一斗者听其腹饱而去饮一石者听其腹饱而去即酌无量匏罇者亦听其腹饱而去究于海非有増损也然而周易自在也苟有知见皆周易之所不弃如谓道理尽是焉则【煦】也谢不敏矣
　　须知周易原不易学其初畧举大概或于其中摘取支条未必不人人能解而究不可以为通必须精极于穷理尽性至命以达于天人合一之防又能推极于日用常行夫妇居室至粗至浅之事一以贯之都无异理然后可以为通必须从未有卦画之图书已有卦画之先天诸图又推极于文王之卦周公之爻孔子之传节节打通全是一个道理都无窒碍然后可以为通又必须离文周之卦爻使耳有所闻目有所见无非卦爻然后可以为通
　　须知周易亦甚易学其近而举之则人人之所己明人人之所能明者也故易不告人以理而告人以象须知易有性命之説有隂阳之説有各卦性情之説有人事进退之説有吉凶趋避之説总不越一象之所包须各因其象以求其理断不可忘象而致有所遗亦不可执象而致有所蔽
　　须知一言之合亦可以发明周易盖易之广大固无所不该也
　　须知全体而微有所欠亦不可谓之通周易盖周易固一以贯之天人合一至矣尽矣之道也
　　须知诸爻之义皆各因卦名而起如睽字从目则爻多言见蹇字从足则爻言徃来又如咸言感噬言噬损言损益言益鼎言鼎井言井从未有外卦而拟爻者也须知读周易者必先融防卦辞彖辞爻辞大象小象攒拢一处以求一卦之真性情又须离象中之天道人道以求一卦之真性情此卦之性情既真然后合诸时位及乗承应比以观各爻之性情始为得之
　　须知舍周易而言圣学此外别无圣学舍周易而求圣道此外别无圣道若看周易但如散钱未能成串纵有微长不至大悖恐于圣学圣道均未为当也
　　须知后儒之解周易将各卦各爻皆另説出一种人事是将一个浑沦周易被他説散了若知周易自太极两仪以化生万物止是一个道理则圣圣相传之道俱在中矣
　　须知解经不得其防只是徃来之义不明不知其出于先天耳徃来不明则不知乾坤二用之説不知乾坤二用之説则不知立爻用初字之义不知初字之义便不知内外上下之分不知内外上下之分便不知来于何所来之不明又安问徃乎
　　须知欲明周易中徃来内外上下终始之説当熟玩日月交光之防仰而观俯而察在天犹在人也安得以支干纳甲而忽之
　　须知欲明徃来之説但当先知此是某等体卦而来得其等爻象徃得其等爻象乃可耳又当知来皆在下徃皆在上如贲之柔来文刚岂不是説下卦刚上文柔岂不是説上卦上即谓徃也如晋之柔进而上行进而上是言徃也既云上行则必在上卦矣既云柔进则必以刚爻为体卦矣凡隂阳之爻见于卦象率以所少为主此诸卦之通例也只縁晋之下卦三隂相同莫适为主其上卦又有二阳相竞亦莫适为主下卦既未有主而五之一柔独徃于上故曰柔进而上行进而上者徃之谓也是即以五爻为之主也岂谓从下而上如卦变之説乎卦变虽凿凿可据至此则茫乎不可通矣不得已另设一法而曲为之説岂一定不移之论乎因此等爻象合诸卦变图有所不通遂将三隂三阳之卦亦不本诸卦变而另为一説至有一卦从三卦变来者安用此卦变图乎为阐明天地中隂阳升降之气乎为发明卦爻中隂阳变化之防乎如蛊之自贲井既济而来贲之自损既济而来睽之自离中孚家人而来渐自涣旅而来皆与图中卦变不合则是卦变虽设为图仍为无用之具也且必欲如此而变比诸本卦有何道理足相阐发耶
　　须知徃不是谓已过之徃日来非谓自他处来于此处也譬如有人立于中路则从前发足之地方为来处此后所徃之地方为徃处即据时而言徃来其方来也必为时之初其徃而至也必为时之终矣是徃来二字便具有时位二义今谓徃为徃日来为方来止可言时而不可言位非易防也
　　须知内外之説必先认取体卦识得乾坤为大父母方可盖内外之説有二其以下为内卦上为外卦此通例也其以体卦为内来交于体卦者为外则未有知其故者故先儒之卦变必内外两象上下皆可互易其説始通至于専论内卦而或亦言外其説不能相通则遂竟摘内卦之爻而指为外矣凡皆未明于体卦故也如以坤为体卦而干爻之或初或中或末来一交之是体卦先立于此故谓为内动用之爻自外来交斯为外矣体卦在内而主静来交者自外而主动周易以动变为用者也故凡一阳自外来交于坤则此一阳为主而体卦反不得而为主动静之别固如此也如震坎艮皆以坤隂为体而却主自外来交之阳爻称为三男以从干父是此义也所以无妄有刚自外来而为主于内之説圣人教人观象以审择主爻安得不于徃来内外分疏别白哉如执卦变之説以外为外卦则无妄外三刚固未尝动也又以何为外耶如以来者谓由内卦则又安用此外来字面耶且六十四卦之彖辞从无有执内卦之爻称为外者岂非后儒之误耶汉儒去古未逺多系师承指授每遇三隂三阳而言徃来则以泰否二变解之犹不失圣人观象之遗意以此二卦先具乾坤两体故也后儒以泰否二象止可通于三隂三阳此外皆不可通则遂各变其法至于其法既变仍有可通不可通者则又置法而曲为之説自信不真欲以遗教岂经防乎此所以愈逺而愈失其真也若知乾坤为体而或徃或来或内或外止以动用之一爻为主则合上下体而论之谓为泰否之变可也分上下体而论之谓为隂之自内自外而徃来上下于干阳之自内自外而徃来上下于坤亦可也不知乾坤为大父母则不知诸卦俱以乾坤为体岂易防哉
　　须知其来俱由太极天心而来所以方来之爻俱名曰初无一卦无初爻则无一卦无太极伏羲圆图初皆向内政所以指明来处也文王所命为初者即伏羲初画之两仪故知文王所有之卦皆开伏羲之图而得之也伏羲初加东阳西隂之两仪悉向于内文王命之为初孔子谓之为来皆是熟玩圎圗示人以观象之法耳若由此而渐加斯为徃矣逮至上爻又寓穷则必反之义则是自内而外自初而末亦皆此循环不息之机固不独遇巽逢干相循而不已也可知周易所有之卦俱是活的俱是先天
　　须知卦有终始之説其干始坤终者出于横图即河图始一终十之义所谓乾坤为大父母中包六子者是也其震始艮终者阳之始终坤之所由成也巽始兊终者隂之始终干之所由成也恒之言始谓震巽也因有两始知中之所包必有两终故兼言终而説在艮兊上去所以伏卦必不可畧卦本两始而忽又言终以周易所有之卦原具流行不息之体原是活泼泼地以其皆由太极天心出也今既由阳始而至隂始则其间必有阳终可知今既由隂始而至阳始则其间必有隂终可知又如蛊之终则有始则谓巽兊为隂终隂始也巽之无初有终为其伏震其初尚为纯坤以后渐长而为兑也不明其出于先天圆图乌得而知之
　　须知卦有上下之説上谓上卦下谓下卦此以位论者也柔进而上行此上字又是活字亦如外为外卦内为内卦原只论位至刚自外来而为主于内此外字又是活字皆宜専看动用之爻皆是教人观象之法来氏卦综兼三画而论则未知审择主爻与观象之法矣须知初之在内其义易明而以外为上则必将以内为下且圆图之在外者亦容有居下之时何也尝闻天周地外又闻人首戴天凡地之外莫非天则凡地之外悉为上矣其或不免左右倒侧之疑尝闻西域算士之语云彼国之天南极出地三十六度而顺天所见则北极出地四十度夫二极既为地轴非此之上则彼之上矣两地之人必不尽顺而有倒侧者矣又云凡人北行二百五十里则北星髙出一度南星低入一度人南行二百五十里则南星髙出一度北星低入一度以此证知地形正圆周围九万里地心之径三万里夫中华之与彼地人各戴天则是所戴者皆得为上而所履者皆得为下无疑矣乃或疑倒侧者何以不至倾坠也曰此摄之于气也夫地之大也天犹摄之于中况附地而生者乎知地处天中而人以所戴为上则圆图之中者下而外者上岂圣人之无徴者哉
　　须知卦虽由下而起只是由中而出外耳非实有上下之位只缘文王之卦出于伏羲之图图止有由内出外之象非竟谓干为上而坤为下也故初之在内者必不可以言下而上之出外者亦只极外而将返之地不可竟作上下之上
　　须知易有九闗与易大有闗系若能箝合得拢方是一个活周易合其一二虽未俱达犹可渐次相通若九闗俱违则无一字为真易矣不知先天出于图书则不知图书全具周易之妙不知文王之卦出于先天图则不知徃来内外八字命爻之防不知彖辞独赞乾元则不知周易贵阳之义不知爻辞特标初字则不知原本太极之机不知天道人事皆是卦象则滞而不灵而不解天人合一之理不知乾坤两卦为大父母则零星无统而不解体静用动之常不知用九用六两节止据乾坤而言则不知三百八十四爻其徃来上下者发源于何地不知两仪未肇之前无可言説则不知四圣之易俱始于两仪之故而太极之图説纷然起矣不知孔子大哉二字止赞乾元孔子分二象两止説揲蓍之用孔子太极二字止是极赞两仪肇起之源头则不知不可图画者而强为之图不可言説者而强为之説矣此周易九闗也












　　周易函书别集卷三
　　钦定四库全书
　　周易函书别集卷四　　　礼部侍郎胡煦撰易解辨异
　　圣人以经学传心六经皆孔子所定此外皆支离旁杂鲜能探本穷源理归一致矣故舍六经而求道则已无道舍孔子而释经则已无经况周易者固圣人之大本所存孔子假年学之韦编犹尚三絶此岂粗浮剽窃略观大意所能悬揣而臆解者乎乃注释孔子之书而不折衷孔子之论至采洛书作范之説于向歆而不察系传则圗之语取卦变之説于虞荀而不察彖传往来之防袭分爻占騐之説于汉魏而不察穷理尽性之秘防宗干化而坤刚化而柔之论于蔡墨而不察乾元用九之深机以圣人传心传学天人合一之精微仅目为究卜究占进退趋避之作用网百家不经之绪论而示之博违先圣一贯之妙义而莫之非将谓言外不传之秘由此而明窃恐言中无尽之藏隠而不宣者亦已多矣安能尽合纂修本意哉夫圣人以六经垂教固非谓经中尚有遗义经外尚待旁搜也则经中之义理衷诸经而可矣学者传授圣经岂谓后人之聪明上同乎圣别出之义理逺逾于经乎则圣人之明论衷诸圣而可矣然则今日解经之失不在经外不能推求剰义而在经内不能殚究精深不在终身一书不能搜剔详明而在拘守一家不能旁搜博采今执本义比之诸儒易传特一人之书耳我
　　圣祖仁皇帝修明经学所定周易折中本义而外搜罗纂集
　　不下数十百家悉由
　　睿虑斟酌裁定増损而去取之用能上发先圣不传之秘下垂后世无疆之教安在一人之见一家之言遂足泄经文未宣之蕴表列圣不传之心乎【煦】幸得见周易折中之书又获恭聆
　　圣训其于易理斯能略识大意诚不愿徒守一家言自隘自
　　画至负我
　　圣祖仁皇帝教育人才佑启百代之深衷也馆课之暇爰取旧解之不合于经者标而出之作易解辨异一书以究周易之义倘天下之不欲从同兢兢自守者因之溯流穷源以不背于经则孔子传经翼易之深心昭然可见而朱子释经继圣之雅意当必有陶然其大快者矣用依经传之序详辨于后
　　河洛先天圗象
　　孔子曰河出圗洛出书圣人则之既説在易经中便是説则而画卦孔子又曰庖牺氏之王天下也于是始作八卦则是画卦之圣人断为伏羲明矣则是伏羲之画卦兼则图书明矣可知洛书皆画卦之资也自向歆父子及孔安国有大禹则书作范之説后儒因有取于洪范皇极遂以洛书为作范之具不取正于经文而取正于先儒无稽之论与孔子异矣
　　画卦圣人既指伏羲伏羲又甞兼则圗书则圗书二者必同出于伏羲时而伏羲必兼见此洛书又无疑矣乃
　　后儒守向歆之説以为大禹时神出洛今考尚书洪范篇实无此语此其异于孔子者也或曰孔子十翼并未有书出于伏羲之説乃顾确以为然何也曰孔子亦未有龙马出于伏羲之説然既以为庖牺画卦又以河图洛书説入周易岂伏羲时神犹未之出乎岂伏羲犹未见洛书之图乎岂孔子犹未考洛书之自而漫入诸周易乎岂文王本洛书而爲后天图武王独未闻家教乎孔子曰天地定位山泽通气雷风相薄水火不相射此释先天图也细玩相字通字俱在流行圆转处説独天地定位一语似言对待耳然而上天下地其闲化育流行实无一息不克相通即在先天图中虽若分天上地下之象然阳之始终必交于坤隂之始终必交于干是位虽定而气则通原在流行处立之象矣又其一阳二阳三阳一隂二隂三隂何非圆转不息流行活泼之机耶观下文数往者顺知来者逆忽用此往来字面岂其不相流通而有此往来之顺逆耶今以为先天对待不移夫先天则未发之中活泼泼地有何对待之可拘乎此其异于孔子者也
　　孔子于先天图止有天地定位数语未尝取其图而改易之也河图洛书是天地自然之易一为先天一为后天确不可乱者也文王后天之卦仿象洛书是方位之一定所配则发皆中节之和伏羲先天之卦仿象河图是内合而外分所配则未发之中洛书在有象之后故有定向故可纪以卦位河图在无声无臭之内有何卦之可执况此时河图虽出伏羲尚未画卦有何卦之可配又况河图所寓止有画卦道理亦必非卦所能配又况伏羲画出先天止有图象以内合外分之机象生成比附之妙此时尚未开而为卦亦复有何卦之可配乃后儒解说河图顾以文王所开之卦拆而补之强与先天之数相配先天而可拆也犹得为先天乎卦而可配先天也不成两后天乎失先天之防昩后天之序与孔子异矣
　　帝出乎震一节言后天图也其必始震终艮而贯帝字于上所以明干阳之布濩即大明终始之义也周易贵阳于此可见然不能移离于震前移兊于干后是则时位之一定而不可易者即寓此图中今反以为流行不息与孔子异矣
　　孔子于先天图则但言其相通相薄初未尝分卦而言之明未发之无可分也于后天图则各就其卦中所置之位与位中所得之卦一一分别言之明已发之无可合也而今顾反其说谓先天一定而不移后天流行而不息与孔子异矣
　　隂阳太少之说是伏羲熟玩图书因取其中所蕴道理则以画卦知二图之数不逾竒偶而天下万事之理不越隂阳因画两仪以象之又玩内生外成之理爰复各加两仪遂成四象自此至于六爻无非两仪之加而千变万化由此殊矣因四象各具两仪于是乎有太少之别是则隂阳太少乃画卦时初加再加所定之名目也乃后儒不以四象为画卦所定执隂阳老少之说以解河图生成之数岂知河图所具止有此理可为取则之资而实未有此名可配生成之数也今乃欲取而配之与孔子异矣
　　凡有一图必有一图之妙故不宜移动丝毫孔子曰太极生两仪两仪生四象四象生八卦为先天小圆图言也既有生者必有成者是即则图本是即与河图相配之故今执拆补之说而不究内生外成之妙与孔子异矣
　　先天配未发之中后天配已发之和孔子曰易无思也无为也先天之静体也干之元也感而遂通天下之故后天之动用也干之亨也先天在无思无为之地有何可拆必如拆补之说是未发之中而亦可拆为喜怒哀乐也与孔子异矣
　　大衍之数五十其用四十有九此处孔子不言太极非无故也盖太极无形非可言说今既有蓍则有形矣既云五十则有数矣有形有数故不云太极直从两仪说起而曰分而为二以象两也且伏羲之图由两仪而起未有太极也文王之卦由乾坤而起亦是两仪邉事未有太极也周公之爻由初之九六而起亦是两仪边事未有太极也皆为太极无可言说故从可言者起也今必添说除一以象太极太极何形而亦可象乎与孔子异矣
　　孔子曰形而上者谓之道又曰一隂一阳之谓道则隂阳为形上之道可知今曰卦之隂阳皆形而下者其理则道也是直以隂阳为形器之具而未知隂阳在太极初亨之防有理而无质故孔子谓为太极生两仪至两之生四乃始云象象谓有象之可指耳即干彖之释亨指出流形之义非形器也即至后来生出八卦亦不过刚柔太少之再重耳亦非形器也圣人作为连断之形画出重交单拆之象亦不过仿象隂阳变动之理究非有形器也夫由两仪之生而至于八卦六十四卦尚非形器安得执两仪而遂谓形器乎形器可见者也隂阳之在天地间可形见乎今谓隂阳为形器与孔子异矣详见篝灯约
　　孔子韦编三絶假年学易若止因占卜之事便费如许苦心则占卦固如是之难乎且孔子终身学之止成得一卜筮人犹得为孔子之学乎今曰周易止是占卜之书异矣
　　周易传道之书也孔子曰易冒天下之道又曰道义之门又曰其道甚大又曰和顺于道徳又曰三极之道又曰易有圣人之道又曰弥纶天地之道又曰形而上者谓之道又曰为道也屡迁又曰立天道立地道立人道是周易为传道之书何等精深何等奥妙皆由伏羲圆图之虚中与文王之乾元周公以初命爻及乾元无首之而出今谓周易止是占卜之书竟使学者视之与术数无别亦异于孔子矣夫占卜亦周易所有特周易之支流而非传心之正也
　　周易言性之书也河图未发之中洛书已发之和也圆图之内合则其中也外分则其和也文王之元亨利贞由未发之前而推及于已发之后者也周公之爻已在既亨以后而始成之一爻命名为初九之既用又以为无首是皆欲人由已发之后而追寻乎未发之初耳故于系说诸传既以为尽性逹天又以为察来也其干之彖传由资始之元说到保合太和却止是天命之谓性也其文言传由长善之元说到贞固干事却止是率性之谓道也凡皆已发未发之真诠也后面于始亨之利贞说出性情两字于得朋之坤说出美在其中何非性善之的子思孟子盖有所本矣今曰周易止是占卜之书异矣
　　周易穷理格物之书也今观其中所引天地日月风雨雷电山川水火草木禽鱼马牛羊豕之类无所不备至其分见于各卦各爻其象亦各各不同即有偶同者亦不必皆同一义彖象文言格其物穷其理莫非有益于身心性命之事今但以为占卜之书异矣
　　周易博文约礼之书也经之与传约二万余字乃上而仰观天文下而俯察地理近取诸身而人事之悉备逺取诸物而巨细之不遗其文亦已博矣而要其归莫不有大本存焉晰至精至变之象而归诸爻合至变至精之爻而归诸卦合至纷不齐之卦而归诸四象两仪合四象两仪而归诸虚中之太极则逹道在是大本在是矣孔子曰显诸仁是彰往而极博者也又曰藏诸用是察来而反约者也然博易而约难故曰其上易知其初难知也今但以为占卜之书异矣
　　周易天人合一之书也孔子曰易与天地凖故能弥纶天地之道又曰范围天地而不过曲成万物而不遗又曰裁成天地之道辅相天地之宜是参赞位育之妙在易中矣又曰与天地合其徳又曰成位乎其中是天人合一之在易中矣即在卦爻取象非据天道则援人事谓天人合一而已今但以为占卜之书徒向趋避进退周旋交接上留神曾未察天人合一至精至微之道即在其中与孔子异矣
　　圣人寄占卜于周易非徒欲天下后世有前知之道也亦谓占卜之妙析于几本于太极通于神明非逹性天而明于几者不能此便是教人最深最妙之今但以为占卜之书异矣
　　大传曰形而上者谓之道又曰一隂一阳之谓道则是孔子明谓隂阳为形上之道矣盖太极为大道之本体其中含蕴非图可画非言可说而流行之中隐隐有此二端徃来进退盘旋干济于中其所生之物有形无形莫不具是实不可以形迹拘也圣人目之为道盖以其方出于太极有理而无质故察其流行活泼之妙用而命为隂阳云耳所由既谓为形而上者而又谓为道也既谓为形上则非形器之重浊者可比既谓为道则又散见于万物本义曰卦之隂阳皆形而下者其理则道也是以理为形上之道而以隂阳为形下之器矣与孔子异矣无论太极之体至灵至虚其出不穷原非理之可言即此隂阳方从太极而出唯其至灵至虚运化太极之大用然后能流行变化充塞两间生成万物而不有其能变化万彚而仍无其质今谓隂阳为形下之器夫器则有形可观而隂阳何形之可观器则有体可据而隂阳何体之可据陆子辨之至连用四十字如寒暑上下昼夜晦明之类皆无形之隂阳尚未能察识其不详察人言中之意亦已甚矣至陆子谓朱子昩于道器之分朱子答曰若以隂阳为形而上者则形而下者复是何物据此防来则并未知物之所以为物矣中庸鬼神章固孔子之言也其曰体物而不可遗物即形下之器也其体之者则隂阳也朱子甞注为集注亦以所体之鬼神为隂阳不闻以所体之物为隂阳也其下又云来书所谓始终晦明竒耦之属皆隂阳所以谓之器夫始终何形乎晦明何形乎而谓为器乎此皆异于孔子隂阳为道之说也
　　周易之首乾坤以六十二卦皆由乾坤生出故谓乾坤为大父母周公所由于乾坤两卦特设用九用六两节此之义也今曰已成卦象之乾坤遂无能生诸卦之理然则周易之乾坤皆不能生卦何易有六十四卦乎且乾道变化各正性命与见羣龙之说特标于乾坤何谓乎异矣
　　孔子天地定位一节本言小圆图下面数往者顺知来者逆是言图中圆转活泼之机往字不重只要人追寻来处推求到太极里面知圣道之大原所由起耳此与立爻之法用一初字相似圣学极精极微莫妙于此故下面遂不复言顺往而但承之曰易逆数也便见得难察在来处矣若其既有所往明明有形有器显露出来有何难知故以为顺后儒不知反而遡诸始者之为逆但以未来者为方来夫方来则有形有器顺去而前趋者也何得谓为逆乎孔子言图而后儒言时孔子逆推而后儒顺求孔子遡厥最初在未有形质之先而后儒徴诸流衍在已有形器之后与孔子异矣来往之义未详此卦变卦综所由纷纷无己也
　　孔子之説圆图有察来之説又有阐幽之説是来之一字便説向最初之地了然最初之地虽属已过必不可作已徃説为是言图非言时也今以来为方来是説向将然之后是言时而非言图矣如以时而论往谓如今日追遡往日之事明白而易见则是以顺字止作易字解了以时而论来谓如今日逆计未来之事幽隐而难知则是以逆字止作难字解了非顺逆之防也是徒知逆而迎者之为逆而不知退而反者之为逆也夫人之行路也未有不以前进为顺退归为逆者也未有不以前进为往发足之地爲来处者也因前进之地而顺趋以为往因由来之处而逆反以徴来此孔子传道之妙也而后儒异矣
　　来之爲义隂阳二者皆有之盖阳位本上今由在下之天根而来自位乎上者视之则逆矣隂位本下今由在上之月窟而来自位乎下者视之则逆矣后儒但言阳来而不言隂来异矣
　　兼来往而言者是说图中圆转之机专言逆数者是反而追寻到太极初生之始今但认作占卜说入极数知来作前知防了竟使后人止目为占卜书全不知有圣人之道与孔子异矣
　　刚来柔来之来察来之来知来之来皆是一义皆指明从出源头说向太极里面后儒或以为由彼卦而来或以为未来之来或但作往来之来将来字分作几等与孔子异矣
　　先天兼则图书故内合而外分合者河图之秘分者洛书之奥也故先天大小圆图不惟仿像河图而洛书之妙已全具于此所以不待更立后天图也伏羲圆图本具无穷妙理故能开天而明道即至文王开而为卦无非表章圆图而已孔子因文王之卦原本先天先天原本图书故于系传有彰往察来微显阐幽之说皆所以阐图中之妙也又于彖传每有徃来内外上下终始之说亦皆所以阐图中之妙也今不知诸卦俱托始于先天圆图顾乃作为卦变且立之图与孔子异矣
　　孔子未甞有卦变为此说者始于汉儒然虞仲翔古卦变图于诸变既毕之后补立一条云诸变俱自乾坤而来自是以下或谓自泰来或谓自否来者有之至宋李挺之传希夷之学所立卦变图每变俱标乾坤二字于首已非圣人本犹幸未离乾坤两象则是用九用六之机六位时成之妙六子各得乾坤之一体其义犹未尽没也虞荀而后渐就支离矣迨卦变之流传既盛创而为图且谓变得极自然逮于释经又复与图相左亦异于孔子矣既未知卦体之成悉出先天原本太极隂阳初非形体可拘何有一卦之可名又不知易中所有诸卦不离干父坤母二体交索而成又未知卦体将成原是活泼泼地所以有徃来内外之説又未知诸卦既成莫不各为一体必不可以相易今谓此卦实托始于彼卦其异于孔子宜矣圣人所立卦爻如但直言一事则止能曲畅此一事之颠末而此外皆无可旁通唯示之以象则其义蕴包罗无尽孔子见文周卦爻之辞莫非是象故于彖标曰大象于爻标曰小象皆述而不作之事也后儒注易确然指定一桩人事絶不顾文周孔子所言止是此卦此爻自具之蕴然后防神取精设象以尽意借有非此人非此事而占得此卦此爻其说必不能以相通亦异于孔子立象之矣象也者旁引而曲肖之谓也孔子解文周卦爻而标之为象可知文周卦爻原无实义
　　孔子大象上句言天下句言人所以释卦者也一卦之义何所不通故上句象之以天道下句象之以人事象此卦也若非天道则以物理代之其必以天人物理象之者举其最逺最近最幽最显者而该之所以明卦徳之包含无尽亦以见天人之合也后儒释象每以下句原本上句偏说入人事一边谓为法天之学至于上句甞不照管且不知天人二者悉皆是象与孔子异矣系传言索止于一爻葢欲明所索之一爻为卦主而已彖辞中或谓刚来下柔或谓柔来文刚或谓刚自外来而为主于内或谓柔进而上行皆指为主之一爻示人以观象之法也今不详乾坤一索再索用九用六之义妄执往来为卦变以讹传讹遗悮后人与孔子异矣周易六十四卦既出自先天一图则三百八十四爻安有一爻非先天者乎又况揲蓍求卦无非探讨太极中间将兆未兆之气机所以止有老隂老阳少隂少阳之目夫隂阳老少有形体乎亦可画乎而谓卦爻之成有形体之可拘乎即其所设重交单拆亦是圣人虚拟其妙不得已而设之象象也者非其实之谓也所以但谓为四象文周所立卦爻之辞而孔子目之为象者亦如羲皇之有图象揲蓍之有四象为其机缄原在不覩不闻中非言可说故四圣所设莫非是象今曰某卦自某卦来则已在卦体既成之后认卦为真有形体者矣与孔子异矣
　　周易既出自先天正属乾元将亨之际故凡变动之爻悉具流通不拘旁行四逹之妙周公命爻称为九六即指老隂老阳之变动而言然皆谓现在之爻将有所往者也故先儒命为之卦之者往也指发迹之初非竟到地头之说孔子文言曰乾元用九提出元字说在亨前便是说发迹之初今曰干化而坤便是说在既亨以后全解作利贞之事又曰防之卦之彖辞竟说得与乾卦絶不相干而用九以下之辞俱归无用竟忘此节在乾卦之中止是发挥干徳竟忘用九以下之辞皆是说方用九之事与孔子异矣
　　凡卦之来悉由太极故周公于两仪始定之爻不名一不名下而命名为初欲人于初之所由以成爻者着意精察即孔子察来之意此圣学絶大闗系羲文相授极精极微之防也故孔子曰其初难知岂非见得来之难察而幽之难阐乎不审来字本义但云自某卦变来夫此卦之来既由彼卦而彼卦又何自来乎如使天地有自然生成之卦体则其体既定彼此乌可相通如使天地无自然生成之卦体则彼卦之成亦必先有变来之卦体而后可也即令彼卦亦有变来之卦体而一爻之变既尽亦必不能通于二爻二爻之变既尽亦必不能通于三爻其最初所变之一卦必有穷时且専向有形之卦体推求则太极两仪几于无用而用九用六六位时成及一索再索乾坤为大父母之说俱可废矣亦异于孔子矣
　　伏羲则图画卦文王开图作易周公拆卦命爻是述而不作相因而一贯者也伏羲述天者也文王述伏羲者也周公述文王者也孔子述三圣以述天者也故以彖象释文王以小象释周公以彖中之往来内外释伏羲之图明文周之卦爻非文周之自画皆出自先天者也故系说两传或释图书或释先天或释后天凡皆上述往古相因为一贯而已后儒释先天图似不知有图书则圣人则之之说非矣释文王之卦似不知有先天诸图则开而当名之说非矣释周公之爻似不知有文王之卦则因而重之爻在其中之说非矣与孔子异矣













　　周易函书别集卷四
　　钦定四库全书
　　周易函书别集卷五　　　礼部侍郎胡煦撰易解辨异
　　上经
　　元亨利贞干之四徳与人絶不相干乃大通而利于正说作人事与孔子彖传止赞干徳者异矣
　　元亨利贞本为干徳故彖传赞之大通而利于正说作戒辞与赞辞异矣
　　元亨利贞一字一义故孔子曰君子行此四徳者大通而利于正止说作两项与孔子异矣
　　元蕴含者也亨将发者也利则发而无阻贞则发而有成者也利如利刄之利非利益之利行健二字正从此出贞成也正也各正性命地道无成正说此义自资始至有成皆干徳之所能故说入乾卦今但认利为利益之利贞为正而固埋没成字之义与孔子异矣
　　元亨利贞本为干徳其诸六十四卦凡能成就六爻自命为卦者莫非乾元既亨阳九之大用故孔子以元为万物资始又以为干始美利利天下后儒解释诸卦其于诸卦所有之亨利贞皆未知资始于干竟不知元亨亨于何所用九用于何地与孔子异矣
　　用九见羣龙此乾元之方亨正九阳当权得令动作有为之日故周公特标用九二字于首而孔子文言又特加乾元二字于用九之上今因无首二字不得其解便谓干化而坤竟成九之不用何得尚云用九乎与孔子连乾元说者异矣
　　见羣龙无首吉是元之既亨因万物各得所资故谓为无首而又以为吉也首即元也元静而亨动由己亨之后而回视之已大逺于静涵之候故以为无无首云者只如云离了乾元不是静涵之时云耳既亨则万物生机资此以始故又以为吉也今谓干化而坤刚而能柔竟不知用之一字全是说亨与乾元用九天下治也之义异矣
　　乾坤二卦独说用九用六两节以乾坤即周易之两仪易中所有卦爻莫不由此二用交索而出所以谓为大父母而孔子亦曰一隂一阳之谓道也然而坤体静镇无为其诸卦体所成悉皆干阳之布濩故用九遂有羣龙之见而孔子亦曰乾元用九天下治也天下即羣龙治即见而吉也至于无成代终之坤虽亦有六之可用然其辞止于利永贞而已且坤徳先迷岂甞有羣隂之可见乎羣龙者概辞也一爻动龙也六爻动龙也一百九十二阳爻莫非龙也无一卦无阳爻则无一卦非干阳之用无有一卦非干阳之用则无一卦无可见之龙故以一羣字概之乃兹仅以六爻俱动者当之似乎周公特设用九一节仅为六爻俱动而言而上文所设六爻之辞反觉爻爻皆非为动变而设且使一爻独动者有用九一节之占而二爻同动至五爻同动参差不齐一卦之中约有五十余种皆悉无占岂非周公之缺畧乎异矣
　　左传之占法或取于正卦或取于互卦或取于伏卦至于数爻同动者初不云已动之爻原有无用者可存而不论后儒既立卦变又且自立占法宜乎其无所騐于人事矣曷由知后儒占法为自立者也盖至启蒙而卦变之图寔始详备无缺乃三爻所变之卦约至二十于是有前十卦为贞以本卦彖辞为主后十卦为悔以之卦彖辞为主之说夫启蒙之前如李侗邵子所传未有三爻同动二十卦之图也则前十卦后十卦之占法固启蒙自立者也无论二爻同动至五爻同动所动之爻其辞皆宜合占今既分占两彖则所动之辞皆弃而不论矣左氏出孔子之门左传翼孔子之经而顾与之异也亦异于孔子矣
　　周易传道之书也所列卦爻皆是言理不是言占而用九一节政卦爻所自出故孔子特添乾元二字说出理之大原又曰乃见天则便与见天地之心相似便是说大用之所自出此岂为占而言乎乃后儒知有占不知有理与孔子异矣
　　易之卦辞皆先说卦徳而后说占易之爻辞皆先说象而后说占孔子彖象系说诸传全言理不言占如所居而安者易之序也居则观其象而玩其辞此岂为占而言乎如继善成性穷理尽性以至于命仁者见之谓之仁此岂为占而言乎则周易之所重亦概可识矣盖占卜之说圣人与民同患而寄诸易中者也是易中所冒之道而非其大道也后儒之说卦爻一概说占埋没圣人传道之心亦异于孔子矣
　　干之九与坤之六相对干之用与坤之用相对此伸彼屈此进彼退此显彼隐物之理也乾元一亨则坤隂皆伏是用九而不用六也今曰用九而不用七与孔子异矣
　　元者大亨之原本故元亦流动而不滞贞者百利之究归故贞亦凝定而不迁干主流动故用九一节专说元亨边事坤主镇静故用六一节专说利贞边事孔子于干曰乾元用九乃见天则于坤曰地道无成而代有终此皆用九用六动静殊轨之妙也今于干用曰不用其刚则于坤用何不曰不用其柔乎亦异于孔子乾坤异词之妙矣
　　圣人以隂阳之爻称为九六为变动之爻而言也六者成数之始二四之合也九者成数之终一三五之合也文周孔子皆无七八之说乃一爻独静之卦又能为五爻之主汉儒传授乃始以七八二字代静隂静阳羲文周孔未之有也今曰不用七不用八夫不用则何待言乎异矣
　　干之用九专言元亨为干始美利故也坤之用六专言利贞为地道成终故也所以然者为元亨利贞四徳在乾坤非有二也特自其始而言之则以为出于健运之能要其终而言之则以为成于顺承之徳而已故干之用九専说元亨一边为与坤之用六对也不知二用之辞相对与孔子异矣
　　彖曰綂天又曰御天有统之者有御之者则干非即天亦已明甚今于大象直以行健之天为干与孔子异矣孔子彖传独以大哉赞乾元不以大赞亨利贞为亨利贞皆由一元而出故元大也大明节复提大明终始大明即乾元也见亨之由于元也于首出节复提首出庶物首出庶物即乾元也见利贞之由于元也皆所以见元之大也无元则亨利贞俱无由以见故独以大赞乾元此二节并无一语粘着人事乃后儒释此二节一以为圣人之元亨一以为圣人之利贞与孔子异矣大明终始始者元也终者贞也见亨利贞皆一元之所摄所以明元之大也此即用九见羣龙之义故下曰六位时成若但曰大明乾道之终始是将极有道理之经极有闗系之语说得全无意义周易全部皆以象示实无一卦一爻着定一桩人事而为之说者即有一卦一爻指定一桩人事即此人事莫非是象亦须髙视逺寄游神于此事之中此事之外而此卦此爻之精蕴始可以旁通四逹即如此节前面既已说亨后面又说利贞中间着此数语而特加大明二字于上大者干也明者干之徳也终始者乾元之发舒不能自禁者也此皆说施与一边之义明亨之必由于元元徳之必能自亨以见元之大耳若以大明节与坤彖对防则西南东北所以言月象明能受之义而大明二字则专言日象明能施之义也所谓悬象着明莫大乎日月仰以观于天文者是也上古文字最简义理包罗无尽简则必该故不能指定一事包罗无尽则必能旁通四逹故不可胶柱而鼓瑟今但以大明作人之知见解了与孔子异矣大明终始大者阳之体也明者阳之象也终始云者明万物之成始成终皆此阳徳之为也其在先天图中则震艮两象也阳终阳始而坤体以现则交坤之义在其中矣今不释交坤之义但曰大明乾道之终始异矣乾坤二卦是六十二卦从出之大原故特着用九用六二节然孔子之彖象文言每于各不相同之中而即寓不能相离之义如见龙之见利见之见大明之明皆干之用也而坤则曰先迷干言时成而坤则曰无成干曰见羣龙而坤曰利永贞此性情之不同者也然终之始之俱归大明而坤于是乎有得丧矣是施受之相湏也乘龙御天六位时成而坤于是乎以大终矣是往来之相湏也今释乾坤二卦各就本卦释之絶不知有相通之义与孔子异矣
　　健行不息者何位可言不知位出于坤因有形而始定与孔子异矣
　　六位时成即干阳索成六子之义不以三女谓为坤成而总归功于干者正所谓大明终始地道无成而代终也解作人事与六位何渉与孔子异矣
　　时乘六龙以御天正谓一元既亨而元中之全理悉已全而赋之灵蠢动植巨细精粗皆无所择仍于元非有损也若将此节说作圣人则下文之保合太和皆属无根当知此语比天命之谓性一语更精盖天命之说犹是顺着说下去而此则谓乾元一亨随万物之所资莫非全理赋畀出来者也合天下之物而予以全理分天下之物而莫不各予以全理皆此乘六龙而御之者也御者用也乘六龙谓所蕴之全御六龙谓所用之全也天也者六龙之全体也元中之蕴含当其一亨其妙如此譬如桃杏之仁其含蕴于中者原自无多此则所谓元也当其芽蘖萌动初展发得一分半分此便所谓亨也然而后此之枝梗花实悉已全具于此则是一元之蕴当萌芽未动时便已全畀而无歉而后此无穷生意早于一亨时呈露出来所由谓为乘六龙以御天圣人言理极深极微莫妙于此今但作人事解了与孔子异矣
　　六龙者本卦之六爻也此专释乾卦故曰六龙乾卦六爻变动用于诸卦止此六位故曰六然所用之九悉由干出故六位皆得称龙羣龙者六十四卦之阳爻也因其方用于乾卦故曰六龙若其徧给于诸卦便曰羣龙矣不识六龙羣龙之辨亦异于孔子矣
　　六龙即六子也乾坤相索至于六而变态尽矣故卦止于六爻日月交光止于六象而已先天后天二图除乾坤坎离止于六象而已周公释干用则曰羣龙孔子释本卦则曰六龙今释作圣人则六龙何所指乎异矣周易言性天道之书也子思中庸说天命之谓性是从天说起孔子干彖从綂天者说起比中庸更深一层故中庸犹可解而周易最为难解元训善和之义不训大大哉者赞元者也曷由知元之为善和观其说元从资始綂天说起到得利贞便说出保合太和非资之者原出太和曷由有太和之保合乎由资始而至保合赋畀之事始完故予曰孔子干彖是言天命之谓性也到得文言说向人事开口便曰善曰嘉曰和便是由保合太和而来便是由一元之善而来非和而曷由善乎非善而曷由和乎戾气不可以为善恶徳不可以为和是善和之相资也故子思确信为中节之和而孟子确以为性善也逮后说出事干又说出行此四徳故予曰孔子文言是说率性之谓道也子思亲承圣人之教其言必有所据今解周易不与中庸相合亦异于孔子矣各正性命而即曰保合太和仍打转乾元上去故下文便说首出庻物言利贞之由于元以见元之大也上文明曰乾元资始天下安有首出庻物如乾元者乎今但解为君道与孔子异矣
　　孔子大象特标象字于首要见得下文所言之天与君子皆乾象也非即干也今以为直言君子竟畧象字而不顾谓象为卦之上下两象据此而言亦可云小象之象为卦之上下两象乎与孔子象者像也之义异矣河洛所出之图书象也伏羲所画之先天象也文王拟卦而设之辞周公拟爻而设之辞无往而非象也孔子释文周之卦爻作为彖象文言无往而非设象者也夫卦之与爻有何实事之可言而不谓为象能乎读拟象之书凿凿然指定人事以言之得为知象者乎
　　释干之元则曰统天释干之亨则曰御天有统之者有御之者则干非即天也明矣乃于天之健行直指为干与孔子异矣
　　象辞明曰进无咎也既己曰进则非退可知本义因文言中进退无恒一语添出退字不察用退字之义是谓居外卦之初犹在外卦之下有欿然自退意只是进而能慎非不进也乃于此处注曰可以进而不必于进全说作退象与孔子异矣
　　文言曰元者善之长也四句是解干之四徳特借人事中嘉善义事字様以发明之所重在长会和干以阐明元亨利贞四字只据理而言耳故下面体仁长人之上始加君子二字以分别之今以此节便言人事异矣彖辞之释元亨利贞是说赋畀之事故说到各正性命保合太和而止文言之释元亨利贞是说禀受之事故以善之长说中之所蕴而又说出足以云云皆谓未发之大本不可限量者也逮后说出行字则参赞位育皆在其中故下遂继之曰乾元亨利贞既已说出君子却又标出干字所以明天人之合谓此正天徳天才天工天用之妙也不知此为孔子言性最真最切之亦异于孔子矣然而此种道理不能明了何由曰圣人之道尽在易象春秋乎
　　隂阳往复之理非可形见天人合一之机岂易发明孔子之言人事是因人事而廻顾卦义爻义逹其趣则人事皆在所畧故但谓之为象即如广八卦所言乾象约有十四种是欲人各因其象而还以求干徳之真又要兼此众象而合以求干徳之真然后干之性情始无差误非欲人因此一干以求尽其象而用以为占卜之资也如止因干而求尽其象非但九家所补不足以尽之即千百亿万之象恐不足尽此一干之象矣今于卦中所言人事絶不廻顾卦义爻义与孔子异矣至其释广八卦也复引荀氏九家易以推广诸象之类但向占卜留心与孔子异矣
　　元者善之长也二节全是説性本彖中各正性命保合太和来子思率性之谓道孟子之性善一脉相承俱由此传而始不知此义浑天人而鹘突解之亦异于孔子矣
　　体仁长人节中添足以二字便是説性中之包括无所不有性量之全能无徃不可不知此处用一体字犹止説在静边即子思之所谓大本也下面行字方始説在用边方是子思之达道亦异于孔子矣
　　阳气潜藏七节以阳气二字冠于其首言天道也第二节天下文明即当春万物发生焕然一新之意今曰虽不在上位然天下已被其化是将此节説作人事岂知此下六节俱本阳气二字説来与人事何涉亦异于孔子矣
　　下也七节言人事也阳气七节言天道也既言人复言天皆象也非干也周易所引之象不越天道人事二端所以见天人之合也大象兼言天人正复相似而本义概指为人事异矣
　　干始美利美之云者与前善之嘉之同义坤卦美在其中即此美字皆因元中之善而赞之不知乾坤之辞本有可通亦异于孔子矣
　　刚健中正纯粹精也全言干徳全是美之之意而后儒言人异矣
　　大哉干乎三句只是赞元六爻发挥二句只是赞亨时乘六龙二句又是兼利贞而赞之而赞元亨一边者较多以干之所重在资始之美利而利之与贞止是亨中事耳天下平本利贞之事云行雨施却是言亨可知乾元一亨而利贞之事已毕此处不分贴元亨利贞以求的解但以鹘突了之异于孔子矣
　　时乘六龙以御天也说在云行雨施之上云行雨施在彖辞中既是全明天道可知大明一节全说元之能亨非说圣人矣盖时乗二句是元之将亨故能道理相承本义因彖中作圣人解了故于此处亦夹入圣人而不知云行雨施在彖辞中已注明是干徳之亨非言圣人时乘六龙在彖辞中已注明是圣人之事非专言亨至此则上面已说时乘六龙而下面忽打转云行雨施文理何能承接只得将此四句全说圣人而云行雨施亦遂以为圣人之事不知自阳气潜藏七段至此又是全言天道故能使时乘六龙与云行雨施合为一类而解之并可知大明一节不是说圣人之事当知彖辞文言皆止说乾元能亨之理天下平也只是利贞之事全全该入亨中则孔子彖辞是全言干徳非言圣人矣而本义异矣
　　与天地合徳一段言天人合一之妙正是圣人作易本孔子特于此爻标之以六十二卦皆干之用九所成而一元之大用必由天位之正中而出九五一爻正天位之正中是一元之美利所由普终始之大明所自出也本义曰有是徳而当其位乃可以当之止在爻位上防异矣岂知先天弗违后天奉时全是天人合一之乎凡爻之在上者皆可以綂下故以九五命为君爻四綂下三爻三綂下二爻二包下一爻其分定然耳干之大化自上而下故重在上卦造化之妙胥由中出故重在五爻若上之一爻本可綂下五爻然处亢极将返之地故存之以象人君所奉之天其实上爻亦有象君者明夷之上六是也
　　知进而不知退三句本义曰所以动而有悔也夫悔之为言必其知之者也今既不知何悔之有此与孔子之言不知者异矣如曰其不知在未事之先逮于不知而动动而有误然后知悔是此悔字本动字来信如此言则并未知亢字之义矣亢之为言便是动到极处矣何待再动然后始知悔乎故动之一字亦与孔子之言亢异也其详具见乾卦约注
　　坤之元亨利贞本为四徳与干同也此于贞上特添牝马二字牝马有形之物也明坤之资生而成终耳今以利字连牝马之贞为句是坤止有三徳矣试防孔子彖辞释牝马处亦曽牵合利字与贞字否耶与孔子异矣元亨利贞干与坤同者也匪独干与坤同即六十四卦所有之元亨利贞亦无弗同特得亨利贞者居多而得元者少耳元也者乾坤之有也即亨利贞亦皆各得其一而未能兼得其二三也由此四字诸卦皆同此义故文王命卦之辞不能另为一义职是故也孔子释于各卦虽因卦而各一其义而元亨利贞之真理则未甞异也如其各说一义则与孔子异矣
　　干以一元资始干之所重在元故孔子独以大哉赞干之元至于用九言亨而必遡原于无首可见亨由于元以明元之重也坤以资生成终坤之所重在贞故文王独以牝马加于坤之贞至于用六言利贞而必添一永字以见坤之所重在利贞即地道成终之义也故元亨利为三句而牝马之贞为一句今曰利牝马之贞仍是乾卦之利于正以二字作一句解矣异矣
　　先迷后得主句利句盖元亨利贞四字本为四徳自应各为四句自干而外或得其一或得其二无非得于干者故每一字皆可成句彖曰先迷失道后顺得常得常即得主也故于文言复疏之曰后得主而有常是得主二字连读明矣今谓先迷后得句主利句以得字对迷字其文法似乎顺矣不惟不解迷字之义并不解得字之义盖此得字即得朋之得只要见得坤之本无所有与先迷一例防耳其能生成万物者皆其得自外来资于干阳而有益者也故称之曰得今曰干主义坤主利竟将坤徳全防壊了所以后面经文虽有极美之隂爻亦尽以小人目之且曰先迷后得而主于利如此释经成何道理岂知乾坤两卦居首正六十二卦从出之大原而得之一字正乾坤相须之妙乎岂知干不得坤则干亦无所依附而终为无用者乎岂知坤不得干则迷者常迷而迄无所成乎岂知孔子之坤彖语语皆赞辞乎异矣
　　坤之四徳本与干同而下复添六句以为之象是因贞字之上添出牝马二字文王惧人不知添此二字是象坤之成物必待有得而始生故于其下复设二象皆言得字之妙也君子三句是即人事以象坤之利有待于得西南三句是即天道以象坤之贞有待于得故君子三句之下以利字为句承之西南三句之下以安贞吉三字承之安者贞之体吉者贞之用也句段不清则真义不明异矣
　　安贞吉本丧朋来是坤徳自然如此是即无成代终之义朱子谓能安于正则吉若不安于正则将不吉矣噫异矣赞坤徳者固如是乎况辞中本有吉之称乎大抵卦辞爻辞本有吉处皆是卦爻之徳自合如此皆不必反说向凶字一边去盖由圣人拟卦拟爻有以确见其所由然也若使吉象可反说向凶边然则凶爻亦可反说向吉边乎持两可之见者皆从穆姜有是四徳随而无咎之一说来然易为君子谋不为小人谋故小人之占反是而无足怪也君子之占则断然而不可易矣且易为天人合一之书无契天之诚无逹天之识欲吉凶之不爽难矣文王周公拟卦拟爻凡称吉凶从无持两可之见者非无谓也今于诸卦中所有利贞二字率解曰利于正此皆持两可之见耳岂知利为卦徳贞亦卦徳原为两义今如此作解与孔子异矣西南东北指日月而言非泛引者也孔子曰仰以观于天文又曰悬象着明莫大乎日月又曰日月之道贞明者也日月者天地之隂阳显而可见者也今但指人而言谓往西南则得朋往东北则丧朋得朋犹可丧朋之说何据乎解得全无意义全无道理异矣
　　西南东北震艮两象也干阳之交交于坤故三男之一阳者皆附坤而见日月交光震象必见于西南艮象必见于东北先天图中震艮夹纯坤于北一为阳始一为阳终因为坤体所隔故能相形而见此于坤卦象之正得丧之所由分也因阳气之始终全由用处见得故借日月交光迁转变动生明之西南成魄之东北而指出始之终之之象要其所发明者即大明终始之义皆先天图中干交于坤之妙也因文王六十四卦胥出先天一图故此后彖辞遂多以往来内外言之职是故耳今谓往西南则得朋往东北则丧朋岂知朋即相资有助之谓乎岂知得即得阳丧即丧阳乎未得之前为坤所以复卦有天心之见既丧之后亦为坤所以剥卦有剥庐之象也而本义异矣丧朋而谓为有庆此正坤德之安贞无成代终而成吉者也今曰反之西南则终有庆岂不与得朋之句犯重乎且所释者谓东北丧朋乃终有庆耳岂甞有西南字様在乃终有庆之上乎岂又知得朋之类为何类乎此等道理岂遂足以发明坤徳而谓为赞坤徳者乎与孔子异矣
　　元亨利贞本为四徳贞字之上特添牝马二字以坤徳资生而成终故也原不连利字为句孔子彖辞専说牝马亦不连利字为句今连利字为句与孔子异矣彖辞既曰应地无疆有应之者则两物矣可知地为坤象而非即坤也亦犹綂天御天之说则可知天非即干也盖坤止有顺义原是生天生地之物本不可以形求今于大象仍以髙下相因释之异矣
　　地势坤坤顺也此因地亦具有坤顺之徳故借地象以象坤而直以顺义予地也亦犹天本具有干健之徳故即天象以言干而直以健义予天耳君子句亦是借君子以为象必兼地与君子而为之象者以周易为天人合一之书也故孔子特置象字于上今直以坤为地君子为君子竟忘此为坤卦之象得不与孔子异乎用六则不用九是六之所从来用六则必用之于九是六之所由徃盖天地间止有隂阳往复而已九六者隂阳之名也六十四卦无非九六之迭用即无非隂阳之往来六而不用于九则九无托足之地而六亦终无効灵之日矣九而不用于六则六亦终无所得而九亦终无効灵之地矣今曰用六而不用八全指隂言岂知八为静隂本在无用之地且与用六永贞以大终也之义异矣夫大明固干阳之象也若非用之于九何得有大终之说耶
　　系传曰参伍以变错综其数参伍者十伍也十五者九六之合老隂老阳之交也参伍则三其伍矣而又分之为九六则已非三五之旧所由谓为错综其数也今言九但知为九言六但知为六而不察九六参伍之妙岂知三百八十四爻曽有一爻非九六之用乎持九用则六退六用则九退而已乃顾添说七八异于孔子矣干之无首及大明终始便是说交坤坤之得朋便是说交干盖干之六爻皆由坤而见不然则健行不息者安可定之以位坤之六爻皆因干而有不然则先迷无成者安有含章括囊羙在其中之象所以谓隂阳两象皆是循环的所以谓乾坤两体索成六十二卦而为大父母也今释干似不知有坤释坤似不知有干异矣不知乾坤有相须之义必相待而始见不知六子之成皆分乾坤以为体则后面往来上下内外之说安得不误为卦变乎
　　今谓后得主而有常主下当有利字以迁就坤隂主利之曲说竟不详求经似欲改正孔子经文夫经文未经秦火安有错误异之异矣
　　顺本坤徳言积之之势甚顺则当慎之意自在其中比诸恶人初为恶事此心不冺当亦知有畏惧迨积之既乆习以为常故谓积为顺也今改为慎字则埋没顺字之义兼未省积字之义矣然则顺当作慎之说非欲改正孔子经文乎异矣
　　黄裳元吉四字四义黄者中之徳也裳者中之位也元者善之长也此三字美坤之徳有此三妙故占者吉也故左传止分三义释之裳非下也据衣裳而论则衣覆于外而裳在其中矣今但解为下饰则与孔子黄中居体之异矣
　　坤之一卦全为臣道五虽尊位其在坤卦孔子止以黄中释之今以为尊位则与黄中之异矣
　　元者善也即保合太和长善体仁美利天下之美也孔子之言性与天道不可得闻者正在此处因坤与干交含光大故能有此在中之美今但连吉字释为大吉则非圣人之心矣与孔子之释元者异矣
　　刚柔始交而难生杂卦曰干刚坤柔屯卦二阳出于干四隂出于坤此正用九用六之妙而又当序卦之首又当天一生水打初萌动之机故以为始交今曰以二体释卦名义夫二体皆男何刚柔之可分乎异矣此皆由不明用九用六之说故也
　　震坎二卦各有刚柔则皆属乾坤之交第上下两体皆二隂而一阳是上下皆坤体而干阳用九初来于坤体者也因二阳为动用之爻故以二阳为主今曰始交谓震难生谓坎但说震坎两卦之合非刚柔之交矣与孔子异矣
　　既曰刚柔始交于序卦之首用一始字便知六十二卦皆交矣六十二卦皆交则六十二卦皆九六之用矣周易之文简而该每举端而不竟其委故特用一始字以该全部周易今但知有本卦夫震坎两卦有何始之可言乎与孔子异矣
　　需之九五曰以中正也迨于上六则曰虽不当位未大失也豫之六二曰以中正也六三亦曰位不当也古之周易四圣各分为卷只因孔子小象需之九五与上六相连豫之六二与六三相连二五既为得中之爻三上所由不当位也今但认以隂居隂以阳居阳为当位固执一说以解周易与孔子异矣
　　彖曰履柔履刚也柔谓三之一隂刚为下二阳也干与三男为刚卦主阳爻故也坤与三女为柔卦主隂爻故也此柔履刚即谓兑柔在干刚下也履即礼下于人之礼作敬字防屯卦刚柔始交杂卦干刚坤柔隂阳刚柔之辨原止论爻亦已明甚人之所履必在其下爻中分论流行之气故以践履为义彖象綂论一卦之体故以礼下为义上天下泽即礼下之义也今于六三注中则曰以此履干不知礼下之履而以践履为履今兑在干下是足反向上而为履矣夫履卦以干为人而以在下之一隂为足与豫卦以坤为人而以在上之一阳为簪同也屯之乘马解之负且乘凡言乘者亦皆在下者也岂人之足而顾有上履者乎履帝位而不疚方兼践履而说道理非谓下卦履上卦也亦如复卦不逺之复本指初爻而爻爻皆得言复故履卦爻爻各具践履之义而必不可作以兑履干以上下之位不可倒置天泽分定故也况卦辞与爻辞不同者爻辞观其气之流行在行动处说故取践履之义卦辞綂论一卦之体在镇定处说故言上下之分宁体也而亦可倒置乎哉今于彖但曰以二体释卦名义于爻辞则曰以此履干与孔子异矣
　　履卦本有二义有礼下之履上天下泽是也有践履之履履虎尾履帝位是也柔履刚綂论卦体是以下承上即礼下之说正是上天下泽之义故下即曰恱而应乎干言应而不言履即礼下之义也此非谓在下之柔而承顺于刚乎卦中之爻在上者则乘下在下者则承上一定不移之例原是如此今但解作践履之履与上天下泽之异矣
　　上天下泽而谓之为履专重下之承上一边故下单曰定民志而不及上天之义如但认柔履刚为践履之义则此履字又何说乎异于孔子定民志之说矣
　　武人为于大君添一于字非直谓为君也只见得经文之事非纬武所能象辞以不足解之正见得无此才具不宜妄作耳观志刚二字可知其不自谅矣今引秦政项籍之事解作为君岂为字下用于字之乎与孔子异矣且易辞原极简易岂故添此烦文乎
　　凡包皆外包乎内也蒙之包蒙二包初也三四五又包二者也姤之包鱼二包初也三之包无鱼以先有包初之二与初最亲故也泰之包荒谓坤土有荒秽之象言包之以荒秽也否之包承谓干阳为下坤之所承奉言包之于所承奉者也因为荒秽之所包若广博无际者然也故有得尚于中行之说因为我承奉者之所包若小人媚恱取容者然也故有大人否亨之说此皆自外而包乎内也今于泰但曰包容荒秽二字竟无所指于否曰包容承顺乎君子之象是包字承字俱指在下者说与孔子异矣
　　泰九二得尚于中行尚上古通用坎卦行有尚皆是如此今但曰则合乎中行之道而置尚字于不论竟使周易最简洁文字每以一字寓无穷妙义者而亦竟有闲文矣与孔子异矣岂知此句惟一尚字最为要见得包我者在上便有接引之义所以有得尚中行之说尚字不得其解则全句之义皆非全句之义既非则全爻之义皆非
　　凡卦爻之辞皆必有一爻之主象以下所有之辞则或以人事或以物理皆所以释此主象者也如坤卦元亨利牝马之贞此主象也君子有攸往十一字则以人事释此主象者也西南得朋十一字则以天道释此主象者也此爻则包荒为主象以下之辞皆释包荒者也故孔子小象止取包荒及得尚于中行一语今将一爻之辞说作防种道理亦异于孔子矣
　　卦之称名由卦而定如复之六爻皆言复姤之六爻皆言遇师之六爻皆言师井鼎六爻皆言井鼎是也泰之六爻自应皆具泰义乃九三居泰卦之中今曰泰过乎中泰将极而否欲来之时夫适当泰卦之中而便可以为泰极乎适当泰卦之中而便可以为否来乎若然犹尚得为泰卦乎泰卦既兼有否卦之义则否之一卦不可废乎泰之九三如此否之六三不亦可曰否将极而泰欲来乎否本与泰相反何未闻以泰卦之义说入否中乎总由以干为义以坤为利之见横塞于中遂将纯坤一卦概作不美者防去岂知此爻在泰卦之中正天地相接之际正所以发能交之理孔子所由谓为天地际也今以为泰极否来亦异于孔子天地际也之义矣艰贞无咎勿恤其孚于食有福皆因此爻在上下相接之间皆是发无徃不复之义以明隂阳之流转原具有相资相得之义泰交之义正由此爻而出孔子所由谓为天地际也今将勿恤二句防作反説之辞与孔子异矣
　　不富以其隣不戒以孚皆是发乾坤相接之妙今曰泰已过中又曰凡言不富者皆隂爻亦异于孔子失实之矣岂知阳神而隂形阳虚而隂实乎详见约注小畜之九五及谦之六五两爻周易六十四卦皆拆先天图而有之皆是説先天图中道理如此邻字谓在先天图中原属邻近之卦今又得防为一卦或变动而复防比邻之卦然后得言邻言遇此爻之邻正谓坤艮之复防巽干之复防也凡易中言财言食言畜言实言有形体者皆在隂爻其详俱见函书帝乙归妹帝字由中爻之震象而出乙字由坤象而出与甲庚同防今以帝乙指为纣父亦何处见得以祉元吉之妙乎岂纣父亦具此美而有可徴之事乎与孔子中以行愿之防异矣包羞云者谓干阳为坤隂之所承奉而此爻与干接干又在外而包之是因坤之承奉而受彼之包容岂不可羞今曰以隂居阳而不中正小人志于伤害而未能此小人者谓三乎亦谓四乎如以小人指三彼既懐伤害之心矣抑岂知此心之可羞乎如以小人而指四四又实系阳爻正本义所目为君子者也而又何处见其有伤害之志乎与孔子异矣
　　豫之卦辞曰利建侯行师非有豫乐字様也孔子彖辞但曰顺以动非有豫乐字様也未说动先说顺而中用以字拖下便有豫先之义存焉下文顺以动上重加一豫字便是说豫其顺也观不过不忒俱说在时上则豫先之义可知今但说豫乐亦异于孔子时义之矣由豫豫之所由以得名者也非象也大有得始为此爻之主象朋盍簪又大有得之象簪喻阳之健谓大也所合者髪之多谓大有得也谓豫卦之所由名以大之有所得也大谓四之一阳有得谓上下五阴胥附之耳豫与小畜相反此三字亦即小畜之义犹之以一隂而畜五阳也小畜之卦既因此象定为卦名豫之得名却只说出大得之效故于此爻补说大有得三字之象而即以为所由成豫者在此爻也因以见此卦与小畜相似而不克与小畜同名此之故也今但曰其占为大有得竟作占卜说亦异于孔子矣
　　大有得由豫之实理也勿疑朋盍簪又大有得之象也皆卦体自具之象也但以坤卦括囊之说比之其理自见今且离了大有得另说一种道理岂知周公一爻之辞皆是一个道理乎亦异于孔子志大行之说矣随之一卦彖辞明曰随时周易未经秦火原无讹字自王肃以时字改为之字而后儒宗之或以为人随已或以为已随人而随时之义然矣不知元有元时亨有亨时圣人随之则立身致行应事接物皆在其中岂但相随之说哉孔子时中正由此出今改曰天下随之说作人之随已与孔子异矣夫孔子固曰随时之义大矣非曰随人之义大也君子贵自立岂以随人为美乎如其无可随之人又将何随乎
　　随六二系小子失丈夫象曰弗兼与也此犹未见弗兼与为舎下六三系丈夫失小子象曰志舎下也则舎二矣葢随之为言以相随为义因此卦象兑为隂终震为阳始隂之既终而阳随以始隂阳流转中间实无断絶故名为随爻之逐渐相承流行不息亦若是耳未有隔爻而可为相随者也亦如比卦以两相亲比为比而逐爻相比亦复如是未有隔爻而可为亲比者也亦如先天图中相亲之卦或言隣或言遇如隔一卦即不得言隣言遇也然前有所随则后必有所舎故二则随三而舎初三隂故曰小子初阳故曰丈夫三则随四而舎二四阳故曰丈夫二隂故曰小子也若初之虽有所随而前无所舎故直以为出门交便可识初随之义上之后无所随而仅安其位故但以为拘系之又从维之也系之为义若悬挂之说亦必在上始得称之未有在下可称为系者今随至上已无上矣故不言随而言系言维且阳大隂小周易之通例从未有倒易其说者小畜之小大得之大亦可观矣今于六二之丈夫指初矣于六三之小子亦谓指初岂孔子于初之一爻忽大夫忽小子乎与孔子异矣
　　孔子观象之法有乗承有应与有比与有主爻而总不能离时位二字时者流行而不息葢出于干以神用而动也位者一定而不移葢出于坤以形成而静也既有位中之时又有时中之位以天地间无非隂阳二者相感相循而已至其论爻又必因卦而为之说如随比之专论乗承比与乾坤两卦専论相交是也今但执一法以衡之如论当位则止曰以隂居隂以阳居阳而不别初中上下论内外两体则止曰应不应而不及乗承比与不择主爻且不分别各爻之时位与孔子异矣蛊刚上而柔下刚谓艮之一阳柔谓巽之一隂此皆以乾坤为体卦因而择取动用之主爻以为观象之法也今特设卦变谓自贲来者初上二下则全说在内卦而上之一位乃反不得为上矣自井来者五上上下则全说在上卦而初之一爻乃反不得为下矣自既济来者兼之此又说四爻之上下而刚柔二字原只指定两爻亦无四爻来往之例及考卦变图其变之来也率皆一卦而止及至释经执图中所变之法不可相通又复别取三卦以徴之夫孔子之时未闻有所谓卦变也即其所取贲井既济比之于蛊絶无道理可相干渉安用此无用之变而推求此卦之来处耶今如有人絶不知有此三卦不知有此来处亦并不必有此卦变其于蛊卦道理仍自无损若使古人先有卦变而孔子失之孔子之经何以训后今读孔子之经解孔子之义而不深究往来上下字面因作絶无道理之卦变以仿象形似用以释极精极微之周易与孔子异矣
　　先甲后甲文王引之入经先庚后庚周公引之论爻则是纳甲之说文周之前固已有之道理极深与天运相契所以孔子释为天行此岂术数家所能辨乎皆由太古圣人仰观俯察逺取物近取身知悬象着明莫大乎日月因取日月交光之妙画成先天一图夫图之画也既由仰观俯察而出则日月交光必与图中之旨两不相背矣文周卦爻既开先天而有之则发明先天图因有取于日月交光显然可见之迹所由有庚甲之说也夫庚甲者日月交光或多或少或上或下所见之位也其妙在象之迁移与卦象之隂阳多寡微盛相等而不在位之一定特因迁转者未易明言姑指其一定者而纪之政欲人详求迁转之妙遂以为庚甲云耳庚者庚方甲者甲方也总縁周易道理广大精微无巨无细悉已包括其中迨于济民之行用之有验然后渐渐推求出时日支干道理迨于易中卦爻合诸时日支干无往而不验然后推求出生克制化此六壬太乙旺相孤虚之所由起也其见于越絶书与吴越春秋皆战国术士所为文周以前未之有也然其道理浅陋虽存纳甲之名絶不知天行为何义日月交光为何象矣今观孔子曰终则有始天行也天行之说非即日月交光迁转变动而言何以谓为天之行乎此与损益盈虚有时相似据甲而论则谓隂终隂始隂终甲之前隂始甲之后也据两体而论则谓阳终隂始阳终艮隂始巽也如据日月交光而论则又谓阳终阳始葢隂终则必为阳始隂始则必为阳终也以隂阳之迭运其始其终悉属天行故也夫日月即隂阳也若非发明日月交光隂阳始终之义何得有天行之说不本天行二字以释庚甲为得旨者哉今以自新丁宁之义释之既不详极精深之纳甲而仍取无意义之天干作字义解说与始终二字及天行之说有何干渉岂知伏羲仰观天象画出先天一图止有画图之道理其时并无一字可以义寓也岂知庚甲原无深意止是日月交光所经歴之位欲人观象见天运流行便与先天图中乾坤六子相似故以为天行也岂知三日之说非指丁辛止是前三后三之爻数耳此其异于孔子者也
　　观我生观其生谓隂为阳之所生故五上二爻其辞略谓当观民以自考也今曰仰而观之又曰为下所观失象词观民之旨与孔子异矣果为民之所观则孔子象词便当曰民观矣
　　凡阳皆动而隂皆静阳无形而隂有形文王之卦象周公之爻象未有不如此者今曰物有间者齧而合之也为卦上下两阳而中虚则是以阳为其中所间隔之物而竟置三隂于不论矣夫上下两阳皆阳而独谓中阳作梗何也如此防来将谓两颐为齧物之具乎不知阳徳善动今在颐中故象齧隂形有质故象物阳又以神用而无间不入者也今隂爻分居上下两卦而善动之阳入而浑合其中故以为噬而嗑今以隂为虚以阳为间吾不知所间又何物之间也与孔子异矣至谓柔得中而上行是定上卦动用之主爻耳今谓自益来已详辨于前
　　硕果不食即上九之义也果在上者也硕大也即谓阳也不食者谓艮上之一阳犹存即剥而未尽之义也今以剥而复生言之则是在下而非在上者矣夫孔子小象固未有复生之说也异矣
　　君子得舆谓坤体在下据上阳之视隂而言小人剥庐据坤之视艮从上九既变而言孔子小象原自明晰今曰小人居之则剥极于上自失所覆而不复硕果得舆之象矣是亦以上九之阳作小人防也安有是理且硕果不食爻之主象也得舆剥庐又硕果句中之象今以之释剥庐一句则未知爻象之与主象虽同为一义而却不可混矣异矣
　　复卦朋来无咎即坤卦得朋之旨全言卦义非言人事彖辞动而以顺行本刚反来下曰是以出入无疾朋来无咎则是此二句全说复亨刚反之理今曰其占为己之出入既得无疾朋类之来亦得无咎全是言占全无卦义亦异于孔子矣
　　反复其道七日来复彖辞明曰天行非有人事之可言也今曰其占又为反复其道至于七日当得来复但止说在占上全与天行无渉亦异于孔子矣
　　无妄刚自外来而为主于内圣人立卦之法下三爻为内上三爻为外此万不可动移者也从未有以下三爻为外者本义曰自讼而变九自二来而居于初是以二为外与孔子异矣岂知六子皆具乾坤之体故乾坤为大父母以干为体而坤来交之则坤为外矣以坤为体而干来交之则干为外矣不明体卦则不解乾坤二用因不解内外往来何以释经宜乎卦变之误纷纷而不已也
　　大过之三四皆栋而桡隆分焉因栋为在上之物必下之借者有力始可以固故四有白茅之借为应则以为隆而小象亦曰不桡乎下若三之应者在上与栋何益故曰不可有辅今于九三曰以刚居刚不胜其重与辅字何渉于九四曰下应初六以柔济之则过乎柔矣是直与不桡乎下相反矣异矣且白茅之借岂不为四阳在上而云然乎况九四为正应乎
　　习坎有孚维心亨行有尚此皆言习坎之德非指人言也彖曰水流而不盈行险而不失其信是有孚之实义据水而言之非言人也以刚中也是心亨之实义据坎之中阳而言之非言人也今曰中实为有孚心亨之象以是而行必有功矣全说人事与孔子异矣
　　六四樽酒簋贰用缶本二字为句观小象樽酒簋贰为句包用缶二字于中此小象之通例也今谓樽酒簋句贰用缶句是将下句之贰字截附上句之末孔子经文从无如是文法且樽酒六字皆约象也故下遂承之曰纳约今以副贰为义业已有所益矣犹得谓之约乎与孔子异矣
　　樽酒簋贰用缶皆约象也所纳虽约而自有为牖之势是蚁穴溃堤之象也见得水之为性但有丝路可通而渐扩渐大卒成巨穴不难因此爻在两坎之间故所言皆坎中至理况又当甫离下坎方至上坎之爻以三四论是两坎之际也以四五论是刚柔之际也际也者遇而合也两坎而至于相际其中必有相通之故水徳中刚实具有能通之才以能通之才居两坎之际而卒至相通其所以能然者原不必始初遽能通也亦不必能通之借资大也但得些子罅隙而亦可矣所以周公有纳约之象所以孔子即曰刚柔际也刚柔而至于相际则能通者矣水而至于刚柔相际则亦不烦余力而知其两水之必合矣樽酒簋贰用缶皆两人相际相合之具约而能通之象也以人情之相通原不待礼乐之极盛象两水之相际原不必穴之本巨也今曰但用薄礼益以诚心与刚柔二字何渉且亦未明乎际字之义矣与孔子异矣

　　周易函书别集卷五
<经部,易类,周易函书约存__周易函书别集>
　　钦定四库全书
　　周易函书别集卷六　　　礼部侍郎胡煦撰易解辨异
　　下经
　　损有孚元吉无咎可贞利有攸往是辞之全吉者也又曰曷之用二簋可用亨言虽薄亦无害也可见损非伤损之损乃简损之损矣今曰剥民奉上则劳民伤财矣何得尚有薄亦无害之象哉与经文异矣彖曰损刚益柔有时损益盈虚与时偕行则此当在万不得已之时为此变通权宜之术而姑薄取之耳详见约注
　　益卦初六利用为大作元吉无咎是全吉之辞也易之爻辞凶则凶吉则吉若持两可之见何云因贰以济民行今于爻中利贞每曰必利于正若其不正将不利矣今于元吉无咎之辞亦曰必元吉然后得无咎夫元吉为何景象乎元吉矣犹虑其有咎乎其作如此解说不过因下不厚事一语耳然却未详益卦得名从何处来其曰下本不当厚事故不如是不足以塞咎是将下字指震初看而未知下字原指坤初是说未成益卦之先也应震之初阳本自上干来益于初故以下字说坤初之隂见其先之无能为方显得震初阳刚有为所以有下不厚事之说今将元吉说作戒辞又以下不厚事说在震上与孔子异矣凡易中除乾坤二卦之外有以元字言之者皆在阳爻屯之初五随之初阳皆是也如隂爻主事之卦断不称元可知圣人定辞之妙
　　损卦之六五亦指上九成卦之主说益之六二亦曰或益之谓既有正应而忽得诸意外也盖益之得名实由初阳自干而来而此爻比而承之因此与五本为正应又忽得所比之益故以为或益之王谓五指正应也用之为言谓守正顺承而有应也帝也者震之初阳为卦主者也今既顺以应五而又得初阳之益若王用之以通于帝者然也此一句又或益之三句之象也今谓以其居下而受上之益则未知孔子帝出乎震之说矣且此爻言占亦止称得一吉字何尝有卜郊之说与孔子异矣
　　益四中行告公从利用为依迁国盖因震初为益之主爻而震之一阳实由此爻迁之而下震阳所以迁而下者又由坤隂迁居此爻而始则是震阳之能迁俨若坤隂告之而震阳遂尔不违者然也是坤初之得行于中以其告公而从也震为帝出之阳爻故遂以公称之若隂爻则常称后矣坤为国邑坤在初为坤迁而中行仍然为坤若由国迁国者然也故曰为依迁国隂以得阳为幸所迁之隂实近九五之阳故曰依此皆因卦中主象一上一下而系之辞与损卦之三人行一人行之说相类孔子小象曰以益志也见得此隂虽为上卦而动作有为归于阳爻故周公爻辞全以震初为主益志之说若其心出于隂爻者然也若但以中行为戒辞以公字指九五以迁国为迁国之吉占说得全无爻义非孔子益志之旨矣异矣
　　夬卦九三壮于頄有凶言应隂之象也君子夬夬言阳刚之德本无私曲也此上为爻之主象独行六字又所以象壮頄应隂之凶也有愠则惕厉之义无咎亦干三之本德又所以象君子夬夬者也故孔子不释壮頄及独行六字而但曰君子夬夬终无咎者以干阳正大必不终为隂应故止从干三之本德释之又明无咎即本有愠而来有愠则必夬而不应可知故但蒙夬夬之文而遂以为无咎也今以有愠为君子所愠则未达小象之意矣与孔子异矣愠者胸中自含之怒意也故下遂以无咎承之凡人之行而有失者为过自人责之为尤自心觉之为咎故欲解文周之辞则孔子之彖象皆不可不察也
　　大壮触藩之羊兊在上故既象羊又象触五在羊上则曰丧矣上在其后则曰退遂是触而太过者也夬四之羊亦在前而四与之合体故亦曰牵与触字同义盖相粘着不相离异之象也今曰不与众阳竞进而安处其后夫下卦干也非兊也何得象以羊乎且卦以夬隂为义爻爻皆与上隂有相通道理乃顾以牵干为牵羊异矣
　　萃彖用大牲利攸往与天命何涉而乃说出顺天命者盖萃卦全在性情凝聚流通说此心同此理同之道而事神感人莫不如是夫至诚感格必在无欲无妄之初故既说天命而又以为顺也此即中庸率性之说上由天命出来者也故下文遂说出情字情者性之发也天地万物至散而难萃而赋性之始皆出于保合太和之利贞性情在人虽若甚狭而帅以为性塞以为体莫不与天地万物相同故于萃卦中遂说出大同而至公之理盖周易本言性之书故也如将天命解作时命则下面情字岂非无根且用大牲本承假庙来利攸往承见大人来今曰大牲必聚而后有则可以有所往是将二句合为一句识者细心观之成何道理亦异于孔子顺天命及见情之说矣
　　萃四大吉无咎非戒辞也与众顺者相比恱以受之不劳心力故大吉恱体而众顺则此心自然无咎而人必无有咎之者矣然既已大吉而犹必曰无咎者以此为多惧之地而九阳居之本宜有咎故既释以大吉而犹必以无咎言之因位之不当故也今但认作戒辞异矣凡爻中之辞所言吉凶皆本爻之德一定而不易者也先儒于贞吉等类多云不贞则不吉非易旨矣如此等爻可云不贞则不吉然随之九四说贞凶亦可云不贞则不凶乎如萃之九四曰大吉无咎并无他象此止言本爻之德既是大吉又无咎也今曰必大吉然后无咎是以大吉看作有工夫字面吾不知大吉又为何等工夫也凡人占得易爻幸而大吉已无余事矣岂可以吉字作善字解乎夫吉者善之征也善则所以致吉者也既据本爻而称为大吉自应确不可易只因其下有无咎二字故小象以不当位明之岂以大吉为不当位乎今但作大善之说异矣
　　升四王用亨于岐山亨通也周易未经秦火非有讹误圣人之经乌可轻改此爻言用言亨而独不言升以凡能升者皆在下者也下则有可升之地业已上矣而又何升乎上卦三爻皆受升者也在下故言升受升故不言升此居顺初与下巽相接而上承九五若人臣上奉君而下求贤者然也奉君以求则非已之自用而王用之矣岐山者与下巽互兊而伏艮山又因上隂两开有两岐之象此在顺初而受伏山之贤故曰亨如但作登祭于山与升卦之义有何干涉异矣
　　困之卦辞亨贞二字皆一字一义自干之四德而外凡见于诸卦中者莫不皆然今以亨字连困字释之谓身虽困而道则亨夫困有塞义亨有通义此相反而必不可合一者也身既困矣道安得亨乎既亨矣安得谓为困乎古今圣贤止奉此一道耳道亨矣而犹谓为困乎圣贤之身与道为体道之既亨而犹谓身为困是名利之徒耳不私且隘乎且其下又以贞字连亨字释之谓占者处困能亨则得其正则又全以人事言之夫卦之有辞皆所以明卦徳者也不知困之言亨是言困而求亨之事是从隂阳反对循环变易中说道理犹睽本乖离之卦而彖辞言同言通者然也皆指后来者说今观孔子彖辞既以亨字絶句而亨字之上先说不失其所四字不失其所便指刚中说盖谓如此然后得亨不如此则不得亨也其下曰惟君子乎便可知困而求亨之难矣下又曰贞大人吉贞字一句下文之中是也大人吉一句下文之刚是也故总承之曰以刚中也今将困亨贞合而释之与孔子异矣
　　凡卦辞皆言卦德者也井之卦辞改邑不改井无丧无得言卦徳也往来井井言其利养不穷正无丧无得之妙也汔至以下则以有防者归诸人功亦以见井之无防无得也而今曰其占为事仍旧无得丧而又当敬勉不可几成而败说得与井德无干与孔子彖辞异矣井彖据古本巽乎水而上水井改邑不改井乃以刚中也无丧无得往来井井井养而不穷也郭京易举正改邑不改井下有无丧无得往来井井八字而本义则曰无丧无得往来井井两句义与不改井同故不复出或亦古者相传之本原有不同第以孔子六十四卦彖传按之凡彖之解释卦辞未有一卦轻置卦辞而不释者也且井卦之德全在此无防无得往来井井二句岂有彖辞可以轻去者乎亦异于孔子彖传之例矣今按古本而考正之
　　得朋丧朋之说始于坤而井言之者井固坎巽合卦也后天之坎居先天之坤位后天之坤又居先天之巽位穿地可以得井此之故也因先后天之坎巽俱转换于坤故坤言得丧而坎巽合井亦言得丧也今但以为占与孔子异矣
　　井四无咎小象明曰修井则是蓄泉以待用也今乃以虽无及物之功而能自治为无咎与孔子异矣
　　渐之九三象辞妇孕不育失其道也此与坤之失道本是一义皆自失阳起见故孔子之坤象反失道而言则以为得常得常即得道之义今渐之九三本为阳以中爻论则为二隂所得而成坎坎男也今坎男变而为坤失此阳爻故有离丑不得之说以上卦合巽成离而论巽离女也隂以得阳为得道今隂爻化去不成大腹之离是隂不得阳失其常道故以为失道今但曰其占为夫征则不复妇孕则不育而离丑失道并不详察与孔子异矣
　　帝乙归妹坤纳乙指坤言也帝谓五也妺为坤初下配而为兊也泰之帝乙归妹明坤五下交于干二也此则明坤三之来于兊而称妺云者变兊少女本由坤而分出又在五下故称妺也坤主中爻而今居五位故以为帝乙归之袂手衣礼容之外布而下垂者也人身处中而四肢外布手又下垂据坤而论则中具而外缺兊主在外而四布若之者然故为君袂不如娣袂也变兊少女故称妺干为衣又为美上卦得一干于下下卦得二干于下故既象下垂之袖而少者遂不美于多者矣今但以为居尊下应尚德不贵餙为帝女下嫁而服不盛之象竟作如此人事说非爻象矣至月几望句始言与二相应又止曰女徳之盛与孔子以贵行之义异矣岂知归妹之与袂是坤四之行非坤五之行也至其交二始为坤五之事故曰以贵行也详具约注本爻旅小亨小字指五隂非谓小事也故孔子曰旅之时义大也今以小为小事与孔子异矣
　　旅大象明慎用刑而不留狱明离也慎止也不留则明止相合之妙也今但曰慎刑如山不留为止遗却明字之象与孔子异矣
　　六二得童仆贞九三防童仆贞厉凡元亨利贞四字见于卦中皆自为一句二之贞者中也以隂居隂也故小象曰终无尤也三之贞以阳居阳也厉则干三之位然也丧失也即坤卦得朋防朋之义也得三之阳附于二之隂防谓阳之化而隂也今以三之贞字连下句为义而反以二之贞字连上句为得其童仆之贞信与孔子之释元亨利贞为四德者异矣
　　旅九四后儒谓以阳居隂处上之下用柔能下故其象占如此又谓上无阳刚之与下唯隂柔之应故其心有所不快然则有阳刚之与者皆吉隂柔之应皆不美者乎不知得字本于坤卦与坤卦得丧之旨异矣
　　巽之初四两隂为主故卦辞曰小亨下文利往利见皆小之亨也彖辞中刚巽乎中正言刚之不逆于隂柔皆顺乎刚言初四之志得行正亨字之义所谓刚者即卦辞之大人也柔皆顺之即利见也故下全举卦辞即用是以二字贯之今将刚巽二字说作两义竟是巽之一卦主刚而不主柔不唯与小亨之说相悖与孔子全举卦辞之旨异矣与诸卦彖辞多说往来上下必先审定主爻之旨异矣
　　巽无初有终初终即始终先天图隂阳相循而相伏相胜皆涵于始终二字之中阳有而隂无阳明而阴晦周易之通例也此卦先隂后阳所以着无初有终之象又因九五原是阳爻因言初隂伏下之阳原是无的所以谓为无初故孔子杂卦便以为巽伏也谓一阳之震伏于坤下由坤而来故以为初之无然由震而兊而干一阳二阳三阳故以为终之有盖此卦之有无与蛊卦有字不同蛊卦止是有无之有此有无则当明晦二字看盖之之暗昧非目可覩故不可以言有若阳之升也焕然而明故可言有阳之反也阒然而寂故可言无是则初之无谓隂盛揜阳乃庚象未见以前之事终之有谓隂尽阳全乃庚象既见以后之事所以有先庚后庚之说其以三日言之者时有三候位有三等之旨也盖周易贱隂而贵阳故于隂阳之始终每每慎重言之今乃曰有悔是无初悔亡是有终以下句作上句注脚且爻中但曰贞吉悔亾并无有悔之说乃忽添出有悔二字与孔子异矣
　　周易所言道理非天地生人生物之理即圣人参赞位育之理虽有极鄙极防之象而极精极深之义存焉时不越乎三候位不越乎三等故卦立三爻今曰三日即三爻三候三等之义也顾乃以先庚三日为丁后庚三日为癸又止以丁宁揆度之说解卦中所无之义岂知甲庚己乙文周取之皆有深旨若丁癸与辛则爻之所无何待解说况不切当乎且周公爻辞明曰贞吉孔子小象明曰位中正也岂有贞吉而中正者犹待于丁宁犹待于揆度乎与孔子中正之说异矣
　　上系首章从天地乾坤说起是易卦之本原初未说到立卦成爻之事所云八卦相荡与刚柔相摩同类是天地自然之八卦即指下文雷霆风雨言也葢此节全说天地絪緼万物化醇时事故其下文方说到成男成女今竟指为易卦之变化因谓两摩而四四摩而八八荡而为六十四之说全不念雷霆风雨日月寒暑成男成女皆是说絪緼时相摩相荡之妙皆天地自然之摩荡与孔子异矣及至第二章设卦观象说出刚柔相推此方是卦中之摩荡也
　　干知大始坤作成物此知字即阳之明也即知识之知下曰易知简能正是知能各效之事今指作主字解说与孔子异矣
　　有亲有功二有字与中庸有临有容有敬相似是说性中所具乾坤之徳其知能足以如此而已非真有亲近之可见有功之可言也观下文成位其中犹说易简理得则上文全说性中之能可知矣今曰与之同心者多故有亲与之协力者多故有功全说向感应事为一边与孔子全说性量者异矣且以有功说出协力者多尤属肤殻无论不覩不闻非人所能协力然则圣人参赞位育犹有待于协力者而后能乎异矣
　　二章观象系辞此象字谓三画卦中之象即纯竒纯偶中满上缺之类也观下文所说刚柔相推可知今曰象似之象与孔子设卦观象之说异矣盖此犹是设卦时事非系辞之后即其相似者发挥道理也
　　天地间所生之物皆隂阳摩荡而生而隂之与阳则太极之发舒者也三极之道全属动用边说在隂阳既形之后故可分而为三若论源头均出敦化之太极原未有两太极也今曰三极各一太极是太极竟有三个而天地与人竟不得同源而论矣与孔子易有太极是生两仪之说异矣缘其错误之故皆由认道字在源头一边子思不云乎和也者天下之达道也夫和则既发以后之事也下文说到化育正在功用一边正是道中之事故此处既分三极便说出道字可知三极便是刚柔摩荡以后之事而犹谓之为极者是极至之理非太极之极也即以极为太极之极亦是三者同出一太极岂可曰三者各有一太极乎
　　五章易有大本有大用太极本也隂阳以后皆用也太极元也隂阳以后皆亨而利贞者也隂阳者太极之动元之亨也其在干彖则云行雨施品物流形者乃其象也而隂阳之运更微乎其微非视可覩非耳可听故能入天下之有形无形而生育之而变化之而卒不可得而执也故可见可闻之处有可见可闻之隂阳而不可见不可闻之中亦遂有不可见不可闻之隂阳如昏明昼夜髙下尊卑之类总未有能外者也紫阳与陆子所辨直以隂阳为形器矣夫隂阳而为形器苟无形器将遂无隂阳乎其注易也又以隂阳为气夫寒暑昼夜可以气言矣彼髙下尊卑小大隐显非气所摄将遂无隂阳乎孔子曰一隂一阳之谓道又曰形而上者谓之道便是以隂阳为形上之事缘此隂阳方由太极初亨而出尚未到化生人物之时安得有形器之可言又其功用至于涵天下之大凡属有形无形皆此隂阳变化所成是其体原立于无声无臭之中而其用悉周于有象有形之后故曰一隂一阳之谓道今曰隂阳为形器与孔子形上之说异矣气字之说虽属近理然隂阳之妙有理存焉实非一气之所可尽也
　　道也者充周之大用也然四书六经所言之道未有不说在大用一边者今观中庸发而皆中节谓之和和也者天下之达道是既发之后方始为道也又曰造端夫妇察乎天地夫造之察之皆大用之流行也又曰君子之道费夫费则其用也又曰行逺自迩登髙自卑夫行登则其用也又曰发育峻极非用乎大学曰明德新民明与新非用乎论语曰吾道一以贯之贯非用乎忠之与恕非用乎圣贤之经从未有将道之一字说作隂阳之所以然者今曰隂阳之迭运者气也其理则所谓道是明说理为气本将道字看作隂阳之所以然置一隂一阳于不问岂知太极之中原不可以言说原非理之可求逮于隂阳既形乃始有道若无隂阳则化原既絶道于何有乎亦异于孔子矣
　　五章道具于隂而行乎阳继言其发也夫文周之易孔子之传及先儒之训从未有以道为隂者夫隂阳二字当形上之时太极初亨之际本相须并用而分析不开者也故曰一隂一阳之谓道若使隂阳可以分开则无变化无生育安有人物哉其以道为具于隂者是周子以太极为静之见也岂知太极虽立体于无而其出不穷绵绵不息必不可以独静言也故羲文周孔四大圣人总不能于太极之内更置一辞者职是故也且既有隂阳之可名已在太极既亨之后既有动静之可分已非太极浑沦活泼之本体故周子虽欲言之亦未能于太极增一辞也今曰道具乎隂而行乎阳是一道也而又自为本末矣又曰继言其发也岂知继之为言正在各正之时是天赋人受相续不絶之微旨其上有乾元之亨乾道之变化在焉不可谓人之所受由道之具于其先然后发出来也况又以善为阳之事是仍阳善隂恶之说夫周易之阳爻其不当位而不善者盖亦多矣与孔子异矣
　　继之者善即天命之谓成之者性即率性之谓俱本上道字说来是乾元既亨之大用也今以善为阳之事以性为隂之事分隂阳而言之则是性中竟无善矣不知元善之长又何以称也知非孔子合隂与阳以明道之旨矣异矣
　　上文以道为具于隂下又以性为隂之事不过是阳动隂静之说以成而定静者为隂以动用有作者为阳耳不知隂阳自太极既亨以后无论在人之与在物必不可分所以孔子指为一隂一阳之谓道是合一不分之语言其相资不悖者也若使偏隂偏阳则变化生育之理杳然以息安复有所谓道哉故指性道为隂指善为阳是皆未明孔子一隂一阳合言之义也异矣此章首云一隂一阳之谓道便是说隂阳迭运相资合徳而道之大用行焉继之者道之继也成之者道之成也仁智此道也显藏此道也德业亦此道也皆隂阳合一不分之大用也今又曰仁阳知隂亦异于孔子矣夫仁知皆性之徳也前既以阳为善矣岂曰仁善而知不善乎凡传中所云易字皆指易理而言非谓易书之易与易理之易有二也即间有指文周所作之易书而为言者亦是分论书中之理书而无理安用此书乎今曰理之与书皆然则分理与书为二矣书而无理不为悖理之书乎亦异于孔子矣
　　生生之谓易亦非谓隂生阳阳生隂也只是生生相继若祖孙父子相衍而不穷者然也如使隂阳各居必无化育尚无生之可言安有所谓生生者乎盖天地之理必能变易乃始不穷如人之有少有壮有老此人之变易也人之有祖有父有子有孙此代之变易也即如隂阳非有二也乃从而加之则为四象矣又从而加之则为八卦矣又从而加之则为六十四卦矣夫四象两仪之所生也四象八卦六十四卦则两仪之生生者也然每次所加不过此一隂一阳乃易而为四象易而为八卦易而为重仪重象重卦絶无有与两仪未加之先浑而相同者此所由以变易之理归诸一隂一阳之生而前曰一隂一阳之谓道后又曰生生之谓易也今曰隂生阳阳生隂隂阳不交安能有易亦异于孔子矣仁智性中之四德也仁元而智贞仁敦于内而智周于事者也故仁智可以分言而隂阳则必不可以分贴夫仁智皆道也今谓仁阳而智隂已非道字之义又以显仁之仁指为造化之功徳之发也是竟将仁字说向事为一边去了与孔子元为善长体仁长人之说异矣岂知显仁藏用止是说内外流通显与用说在外一边仁与藏说在内一边显诸仁者谓外面之着见皆大本之发舒也藏诸用者谓里面之蕴蓄即大化之潜匿也不执确不可易之理以解经恐非孔子之经旨矣异矣天地设位而易行其中是推本知礼之原以发天人合一之妙今曰天地设位而变化行犹知礼存性而道义出添出一犹字便将天地与人说作两様遗了效法二字与孔子易简理得继善成性之旨异矣
　　大衍之数五十其用四十有九先儒以为返一不用以象太极夫有形有象之事可以象求太极有何形象而可以象求乎孔子本文业有象二象四之说何独于象太极而遗之不知此节全说揲蓍之用既已有蓍则有象既云五十则有数既云其用则非浑然在中之时安得尚有太极之说故此节全从用处说道理如象二象四象闰皆用边之事也其从象二说起者太极无形可窥其既亨之大用率由两仪始也伏羲之图从东西两仪画起两仪之所由始不可画也文王之卦从乾坤二用起乾坤之所由来不可言也周公之爻从九六之初起初爻之所从出不可言也孔子之释元也但指为万物所资以始者于此而元之为元不可言也太极何形而可以象求乎异矣
　　十章首曰有圣人之道四末又结曰有圣人之道四则至精至变至神三节不是专说蓍卦可知故每节结云非至精至变至神莫与于此此字指本节之上文至精至变至神即指圣人犹云非圣人莫与于此也今但专指蓍卦与孔子有圣人之道异矣
　　上章知变化之道二句本显道神德行来全指蓍防而言谓四营十有八变其中变化实有不测之妙非人臆计可穷故曰知变化之道必知神之所为见变化之难知也此章前曰有圣人之道后曰有圣人之道故虽言易便不宜防了圣人今于尚辞尚变四句之下仍曰四者皆变化之道皆神之所为则是全言蓍策了则是以知变化之道二句为此章章首之语错简于前章之下竟忘此章一起一结皆云圣人之道矣与古易旧分之章句异矣
　　十一章神以知来知以藏往神本圆神之神来知本方知之知来向来先儒之说皆谓往为己往来为方来尽将知来作前知说不知来之为言指所从来之地即卦爻之所由以成知为大明之着见干见天则复见天心即此知也此句是方揲蓍时事尚无定着故上文以为圆神往谓卦爻已定由此而往藏谓后此之吉凶得失悔吝忧虞尚未形见者悉藏其中此句在卦体已成时说因后此之行止动静悉不能违故此以为藏而上文以为方知是即以所藏者而知之也孔子之彖多言往来凡来皆说方成未成之时凡往皆说已成之后不达先圣之旨将往来颠倒说去又且说作卦变与孔子异矣太极之说是孔子于两仪四象之前推求来厯知其不可名言不可思议故以太极二字赞之太者尊上之称极者无以复加之谓尊上而无以复加固非图之所可画者亦非孔子说此二字便作此图也孔子而有此图则先儒之传授当亦有逓相授受者矣不知太极二字止如孔子之释干无可称说特以大哉二字赞之下文曰万物资始不过元之真妙处不可名言爰以亨而利贞之后所生之万物仰而上遡之以为资其始于此耳此后惟子思之说中其文法类此盖中之虚涵难可名言不得已从己发之后既有喜怒之可名矣因而上遡之以为此其未发者耳太极而可图也将中亦可图乎周子立为无极图其上一圈则太极之位也其下隂阳分列则两仪之位也其下五行分布则四象之位其下两圈乾道成男坤道成女及化生万物乃三男三女雷风山泽之定分则八卦也至通书说无极而太极竟说出两个极来无极而谓极太极而犹得谓之极乎先儒主张太极图说以为确不可易恐翼易之孔子不应秘而不言亦异于孔子称太称极有赞无图之旨矣古传太极图为隂阳两形自煦而论业有隂阳两象则两仪之事矣止以纠缪回旋象太极中絪緼浑沦之妙此亦因太极不可图画故以太极所生之隂阳两象从而图之亦如乾元便说所生之万物子思之未发便说已发之喜怒哀乐耳故其道理犹可意防然已不若河洛二图及先天四图之妙也【煦】以河洛二图及先天四图合而为一共成一图名曰循环太极图虚其中以存太极之真仍以隂阳两象布之于外其隂阳之生而盛而终也各有其位其隂阳之初微中盛而末衰也又各得其理其由隂阳而四象而八卦而六十四卦又各得其分故可从而三分论之又可从而六分论之庶于孔子之说有可相符者矣乃后儒执太极以为图亦异于孔子有赞无图之旨矣
　　太极在万物未生之先性命未正之始乾元未亨之际有何理之可言故周子以无极解之孔子之在易中亦有言理者矣穷理尽性以至于命是也穷理者下学之事尽性至命则上达矣夫性命之上有何理之可言今曰太极者理也与孔子异矣
　　河出图洛出书圣人则之在十一章注云此圣人作易之所由此说甚当盖孔子既以洛书句说在周易中下又云圣人则之则河图洛书均为作易之具可知下又云河图洛书详见启蒙及观启蒙又引向歆孔安国之说以为大禹时神负书出于洛大禹叙之而作范夫洛书果出于禹时孔子顾兼图书二者说入周易非孔子之误乎且先儒以为作范之具而孔子以为作易之具不尤误乎夫孔子既在诸儒之前又处诗书大备之日其必有所考据明矣顾今以为作范之具则是孔子错简入周易者也与孔子异矣
　　形而上形而下或问朱子曰上下何以形言曰此言最当若以有形无形言之则物与理相间断矣器亦道道亦器有分别而不相离也如有天地便有太极之理在里面如人有此身体就有五性之理在此身体之中所以孔子分形上形下不离形字也卦爻隂阳皆形而下者其理则道也此段解说只是形下之器便有形上之道寓于其中所以形上之道亦说形字谓有所附丽而见耳是道器两不相离之说其言未尝不是然细检点将来止说得形而下者一句耳其于形上之道仍未之有解也孔子明将两句并列曰此则谓为道彼则谓为器也今谓器中有道可也谓道即为器则万不可也盖形而上者谓之道即一隂一阳为道之说隂阳生于太极有形有器之物又生于隂阳太极立于形器之先其不可以形求不可以象覩断然矣万物生于化醇搆精之后其必各成一形各成一象又断然矣第太极之生物非自生也物之受生于太极非直由太极生也其间自无而有自隐而显斡旋太极之能发挥太极之用实有将形而尚未有形之一候而太极之大用遂能兼综有形无形而无乎不至此隂阳之为也故曰一隂一阳之谓道因其在将欲有形之际故曰形而上者谓之道也若使其体已定其象已定则形而下者谓之器矣周易为圣人传道之书凡有形有象之器与有形有象之卦俱要推求到无形无象之时所以能然之故此圣人传心之妙旨也今曰器亦道道亦器纵能使形下之器说得固有着落然亦止合说道器而形上之道则未知落处矣与孔子分说道器之旨异矣其曰卦爻隂阳皆形而下者其理则道也则其説自相抵牾矣今将卦爻隂阳说作形下之器试问揲蓍求卦当分二挂一揲四归竒之候所得止单四重四之数耳此时隂阳老少毕竟有何形象可指而谓之为器乎隂阳之体段不明自难晓然形上之道也
　　贞成也谓一元之理由亨而利而贞而物斯成矣其物既成则遂端端正正定位于此而他物不得而胜之故又有正字定字之义程子于乾卦之贞已有成字之训是谓其从一元来也岂一常字可以了之此节之贞以成字为义而正定自在其中者也今但谓之为常非其旨矣异矣
　　周易六十四卦莫非象也其中包涵实理非言可尽故文王之卦辞周公之爻辞非举物理以象之则举人事以象之亦谓举其形似者而已耳盖因实理难可明言又因据其实而言之止能发明此一事一物之理终不能髙视逺寄旁引而曲达也故举其形似者而言之使人知此为形之似则此外必当有理之真矣如象以此等物理便云此卦此爻实有此等物理如象以此等人事便云此卦此爻实有此等人事但据所似者而即以为真不知真者之必非似也则亦与易者象也象也者像也之义异矣
　　几者动之微吉之先见者也此处果应有凶字则孔子已先言之矣盖几字止言元之将亨而未显故曰动之微亦非谓此为两岐之名也自周子有几善恶之说后儒宗之竟不深察孟子性善之说竟不深察中庸发皆中节之旨竟不深察周易中乾道变化保合太和元善长人之义失圣人传心之真谛遗误后学不少当知周易全是明性之书四圣相传之道尽在其中故曰继之者善也成之者性也又曰仁者见之谓之仁智者见之谓之智又曰易冐天下之道又曰成性存存道义之门又曰穷理尽性以至于命盖人物之性资于乾元当赋畀之初全是太和之各正故其率之而动一太和之自动全是天理全是吉征若使此处但有些微不和便为戾气所阻塞安有生育子思之所谓率率之于天命者也即文言中元为善长之义也本无一物可杂乌有凶之可言今取汉书谓吉下有凶字与孔子专言吉者异矣吉凶之说始于汉书再倡于周书几善恶之说后儒不察遂谓易为卜筮之书专明吉凶已耳夫易固明性之书也性量之大何所不包况其大原本出于天虽吉凶祸福无不尽在其中而要其发源之初全是太和全是善机全是生气子思以为发而中节为其率于天之命也孟子以为性善以其保合之太和蕴而为善之长也然此最初之太和极灵极妙实能开辟天地创立人物逮于人物既繁并行并育乃始有吉凶祸福之可言即孔子之言图也亦曰易有太极是生两仪两仪生四象四象生八卦八卦定吉凶吉凶生大业是吉凶在生八卦之后亦非谓太极生两仪时便生吉凶也且卜筮之说原非圣人作易本意圣人惧性道之真难可名言故借卜筮之理而表之又惧性道之精微未易解防恐传之不永或至厌苦而弃去之故寓前知之理于卜筮之中其道浅而易求又为趋吉避凶者所必不可废故可永其传以俟其人也至于生人所性之灵妙得于天命敛之而涵万有于寂扩之而弥纶天地可以自无而造有可以自有而造无可以使灵蠢易质可以使虚实易用其灵无比其妙无涯故参赞位育直任之而不辞其以吉凶之可见昭于卦爻而示之者谓非斯人所共晓难于共喻耳缘是遂寄卜之理于寄筮之理于蓍亦非谓天下之有形有质者止此二物灵也谓朽骨犹灵则灵于朽骨者可知腐草犹灵则灵于腐草者可知凡欲使人知天地之间皆此天命皆此一元之太和故无有一物不具此天命则必无有一物不具此太和者岂天命之一元为至灵乃分而给之顾有不灵者乎特浅者得浅则但以为卜筮之书深者得深则自逹于性命之真矣甚矣吉之先见一语非静防而达原者未易言也
　　下系第六章乾坤其易之门耶一节是谓伏羲所画先天之图便足以传圣人之道非泛论卦爻所自始也观后节以开卦称名为衰世可知矣但谓泛论卦爻与孔子异矣
　　下系第六章其称名也杂而不越不越谓与伏羲所画先天图中至微极精之理与之相合而无违也盖伏羲所画先天大图有六十四种之象则即有六十四种之义存焉名虽后圣所立然既将伏羲之图开而为卦则其命名既不违乎六十四种之象自不违乎六十四种之义故云不越谓不违乎图中之义也观下文彰往八字何等深奥何等秘密便知图中之蕴今谓万物虽多无不出于隂阳之变止于泛论卦爻不知此节止是辨卦名之所自始见羲图之义蕴无穷以完上节体撰通德之义与孔子异矣
　　于稽其类其衰世之意便可识卦之冇名皆后圣之所命非伏羲之本有也下又曰开而当名谓开图也便可识卦之称名在既开之后又可知伏羲传道止于四图便具无穷之义故下以彰往八字发挥伏羲图中内外流通浑沦包括之妙又况伏羲时嗜欲未开文字未启尚未开而为卦将何据以称名乎迨至三易开图为卦若非命之以名则其卦不可得而别也而卦中之义亦不可得而宣故图者伏羲之所画卦者文王之所开名则既开而命之者也今止于泛论卦爻不复稽类以论世不别图与卦之所分然则伏羲之时嗜欲未开人情浑穆外户而不闭岂遂有师旅之兴争讼之事乎与孔子稽类之说异矣
　　衰世之意本义以为文王与纣之时岂竟以文王为衰世乎连山归藏实始开图岂连山归藏之世为衰世乎然观孔子用一意字是圣人无穷之心为后世久逺之虑深惧乎世道衰微故开其卦而命之名因其名而寄其义是与民同患期以济民之行耳非谓适当衰世始开卦而命之名也若适当衰世始开卦命名以济之亦已晚矣故以为圣人用意计深虑逺云耳是悬揣其心事如是今直以为衰世异矣
　　称名之名专指卦不指爻夫爻不过初二三四五上而已不得遂以此为爻之名也若卦则师有师义比有比义六十四卦各一其名则亦各一其义况一卦之六爻莫不各得此卦名之义特有隂阳上下浅深内外之分耳故因名而稽类是稽卦名之类也今兼爻而言之异矣
　　彰往八字言先天图也彰往谓图之在外由此而往者明而易见故曰彰察来谓图之在内所以能来者隐而难窥故须察微显是引外而入内使往之既彰者有以察之于微而探其本穷其源也阐幽是推内而出外使来之难察者有以彰之于往而显明呈露也彰往四字分内外而言而所重在本源之地故其中用一而字微显四字合内外而言虽不离来往之中而却别为一义故其上用一而字总见伏羲所画之图天地之秘危微之旨内外流通浑沦周匝无妙不具乃不言图而言卦爻与孔子异矣
　　开而当名辨物即谓开伏羲之图折而为卦以作周易其必待作易时然后开图而为卦者以伏羲之易即在未开之图浑沦周匝内外流通所云体撰通德者是也况伏羲之时原未有繁然杂起之事固不须开也至于后世人情多伪事故繁兴故后世圣人开而作易以寓维持世道之意而图于是乎开矣当名八字皆作易之事也当名者当其体而予之以名辨物者辨其类而象之以物正言如元亨利贞之类决辞如吉之与凶利与不利之类但知作易之时乃始开图则伏羲之图未开可知既云开图而始当名则伏羲之图原未有名可知此所由谓称名为衰世之意也如不知彰往八字止于说图因不知开之一字为是开图乃曰开而之而疑有悮是将以此而字与往来显幽等字作一例看矣若使圣人之经连用十八字皆一虚一实中间并无分别成何道理成何文法乎异矣当名虽止八字而作易之旨全备而无缺故曰备也此与彰往八字一言伏羲之图一言文王之易止在一开字分别界限然伏羲之图而即以易字冠之者是文王之易本开图而为之故遂谓图为易也又以文王之易既成而仍以伏羲之图冠之于首以为周易之所从来故也亦如连山归藏本不名易而后人同称为三易云耳此节之义本分上下两段乃因开之一字以阙文疑之夫周易未经秦火安有阙文此与坤卦文言中之顺字及后得主而有常不必添利字皆当以经文为正若于道理不易测处不能阙疑以俟后儒止疑为秦火以后之书异矣
　　徳行恒易以知险德行恒简以知阻孔子于此用两以字则是知险即在恒易中知阻即在恒简中今曰虽易而能知险则不困于险既简而又知阻则不困于阻竟将易以知险简以知阻说作两截竟置二以字于不问与孔子异矣且上文本乾坤健顺而言之是说乾坤之德行有以知之非说人也况下文说心研虑定吉凶成亹亹本上一能字犹是说乾坤健顺之能而兹说作人且说作戒辞与孔子两以字之旨异矣
　　参天两地而倚数孔子说卦但论蓍耳其圆神之圆是说道理之无滞方智之方是说道理之有定非天圆之圆地方之方也今于易外补出方圆以释参两则是数由天地而起非参天两地而倚数矣与孔子参两倚数之旨异矣岂知参两之妙出于河图之生数故孔子谓为倚数又岂知筮中之妙四而一之始为一竒重四而合之始为一偶乎
　　传中之易字皆是言隂阳变化之理圣圣相传天人合一之道也乃或解为天地之易或解为圣人之易天与人有二易乎又或解为易书又或解为易理书与理为两事乎与孔子异矣
　　数往者顺知来者逆此本天地定位四句来据图而言之论位亦论时也因天地山泽八象在先天图中各有一定之位而八卦之所始又莫不各有来处故由后而逆遡之以究所由来是欲人探讨太极秘密之精究化源之所自起使人知圣圣相传之道即在其中若由此而往则在有象之后显然可观孔子所由谓为彰往又曰其上易知也唯从来之地大化大用俱蕴其中而却藏于无朕孔子所由谓为察来又曰其初难知也观下文又补之曰易逆数也可知圣人敎人着意留神不在顺而易知之地而在逆而难察之中矣如不知来往顺逆之说即在天地定位四句之中但谓往为已往来为将来是但知已过者之为往逆我而来者之为来矣是我立于此而不动者也非流行变易之义也譬若有人行于途中未有不以发迹之地为来处者也未有不以前途之进为往者也未有不以从来之地返而归之为逆前往之途昭著于目前为至顺者也何况有形有象之物俱由太极而来原无形象之可指安得不逆而难乎故下特提之曰易逆数也见羲文周孔所作以敎人者原不徒在显明着见顺而易知之地也如不知此语是原本上文说图中之事致令往来二字防倒看过与孔子异矣
　　数往者节本天地定位节来指先天小图而言也夫先天八卦固一生俱生者也安得曰此为已生之卦此尚为未生之卦乎如其尚有未生之卦则是先天圆图必有缺而不全之事与天地定位之节异矣且谓起震而歴离兊以至于干数已生之卦也自防而厯坎艮以至于坤推未生之卦也如使巽坎艮坤犹属未生是先天一图止有东半边少西半边矣不知来往之说是自太极两仪四象由中出外而言往来非自震至干自防至坤旋转而言往来也邵子以天根月窟旋转而言往来亦是先定乾坤之位然后观其上交下际之妙故亦各有顺逆也又曰易之生也则以干兊离震防坎艮坤为次故皆逆数也夫干一兊二之数至顺也安见其为逆也如以干之生由震而起是由四而一故为逆则防五至坤八亦不得为逆矣来往之旨不明顺逆之说莫辨与孔子异矣
　　索之一字本兼交与生之两义是有求于彼而即获助于彼之称也譬诸索债必先有以与之然后取之使归于己也即其取而往亦期其得而来也故不谓为交不谓为生而直谓为索也无与而取彼必不应无交而欲其生必不然矣如夫妇然阳德先施谓之交隂形翕受始为生也及其既生仍从男姓若先与而后取者然故但以为索也今立坤隂之体于此干往而交之于初逮于坤纳干初而生震之长男是长男虽由坤生因干之索而遂从干以为男坤直借体耳是干先以男往而震仍以男来故谓为索也今但作求字解与孔子异矣孔子推广八卦之象非徒欲人推类以尽其余也欲人由此等之象反求此卦性情之真而已因卦中实理难以意测故指其象而证之天地雷风是也又惧一象不足以尽其蕴也于是逺取物近取身又取诸人伦犹虑此卦之性情不能尽契其真也又即八卦之象而推广之欲人每读一象须将本卦回顾一番又合此众象将此卦频频回顾但知无有一象不具此卦之性情又合此众象亦止完得此卦之性情则此卦之性情其真自定而广象之外未有之象皆可因类而求矣如不知因象而返求于内思得此卦之真但谓因象而博求于外期尽卜筮之类与孔子广象之旨异矣
　　大畜时也此在杂卦传中皆以两者反对为义大畜谓畜聚之大者不当以止健为说无妄谓无所冀望然动而有伤则灾也可知盖健而能止则必有所畜畜而大必非一日之积故曰时动而遇健必有所伤伤则偶然之故曰灾大畜则有所蕴于已无妄则无所冀于人畜歴时而加积灾偶然之遭逢此皆在时上分久暂而言之犹屯蒙皆属着见一边分一杂一不失耳凡卦皆先内而后外在先而遇在后者则有之矣未有在后而遇乎在先者也孔子之彖必先言内卦然后乃言外卦此之义也如屯之动乎险中先说动后说险需之刚健而不防先言健后言陷讼之险而健先言险后言健师之行险而顺先言险后言顺凡彖无不皆然而或则倒解之皆未达经旨者也故此卦在彖辞中虽有止健之説然先曰刚上而尚贤刚谓与内卦同体是仍先説内卦也且其象曰多识前言徃行以畜其徳则是健而能止斯能畜聚矣今谓止健为适然之事夫健止而畜岂适然之事乎非反对之义矣与孔子异矣若灾则适然之事也
　　此外有孔子之经传其理甚明乃顾别出一解不能尽录者各各详辨于函书经传之下








　　周易函书别集卷六
　　周易函书别集【篝灯约防序】
　　古今言性书莫精于大易其次中庸其次孟子究之大易不离正字中庸不离中字孟子不离善字夫正也中也善也其理一也正则自无不中中则自无不善而莫不原本于天故在易曰乾道变化各正性命中庸曰天命之谓性孟子引诗曰天生烝民有物有则民之秉彞好是懿徳又曰尽其心者知其性也知其性则知天矣业已同出于天则岂有不正之性不中之性不善之性何至后儒乃有三品之説善恶混之説方谓为吾徒者必将执易经庸孟以争之乃无端而称説气质之性岂天命之外别有一性天命自天命气质自气质乎窃意性得诸先天气质役于后天气质与性虽可并居其实性精而气质粗性灵而气质蠢必若所云又何异于佛家所谓作用是性告子所谓生之谓性食色性也之説乎夫欲为后人明性学而反为异端辟蹊径此宋儒之言所由未足为定论也虽然彼非无为而言也其所以有为而言者不过从论语性相近习相逺二语起见耳夫以无不正无不中无不善之性而谓之相近则是防有不正不中不善者存故不得已为之委曲迁就于其间其用意亦劳矣要之相近之性无乎不正无乎不中无乎不善殆如周子所分为刚善柔善者与其实亦非也孔子性习并言则所言相近当是指初发时未能皆中者言之然当此之时不中不逺亦如孟子言乃若其情未必皆善云耳然当此之时未尝不可以为善故谓之相近不然大易不言气质庸孟不言气质此气质之性从何处得来乎若乃既发以后无非是习惟智者率其性之自然故不为习所迁愚者愈习愈差更不返而求诸性此所以不移而卒至于相逺也函书别集辨论先儒同异发明六经防趣有功先圣嘉惠后人处最多比至讲明性学则尤勤勤欵欵不禁言之又言印诸易经庸孟无不脗合更为程朱以来未传之奥防此衍鎤所以三复而不忍释手敢取素所窃闻者还以质诸先生也曩承仪封张公之命重辑性理全书卒卒无湏臾之间故未能究其妙兹得惠赐梓本丙夜披读欣然以鲜不揣奉教敬附数言而未知其有合否也
　　雍正甲辰初秋闽漳蔡衍鎤题












　　钦定四库全书
　　周易函书别集卷七　　　礼部侍郎胡煦撰篝灯约防
　　天
　　天也者太极之运体健用之初形性命之根蒂人物之大原静正而各足日出而不穷者也
　　太极静而天体动太极之妙运之斯出资始而不匮变化而各正者也
　　太极之运也形而上者谓天形而下者斯为器矣气聚而形斯成灵通而性始定
　　太和资始于乾元则干中之蕴蓄可想一元遍给而各正则万物之保合可想
　　乾元静而其出不测立体之大本也天阳地隂而往来不穷致用之达道也故乾坤遂言二用
　　干统天者也天统地者也故干先坤后
　　畏天者触于机而有不敢之心敬天者凛于防而有奉若之志乐天者赞于幽而涵位育之量
　　统天者虚中之包括也御天者灵机之妙有也
　　灵者虚之运也虚者灵之地也
　　灵体触响而动天之聼也虚机倐觉而明天之视也匪虚不灵流行者乌乎运也匪灵不虚成能者乌乎塞也
　　日月者虚中之灵机风雷寒暑者灵中之虚体也无思无爲之地无所归能则归其能于形上之天雷风者气之始也水火则半气半形者也至山泽而形斯终焉天以其神神我地以其形形我
　　人之形耳目肖日月背腹肖山泽声气肖风雷故返视可以见天天之形虚肖吾心之位置灵肖吾心之运用故举目可以见性
　　有形无形皆天灵也谓无形非灵风雷之气电雨之形何为其然也谓有形非灵腐草而用以筮朽而立之卜何为其然也万物各一形而形皆天赋人心各一我而我即天灵
　　由乾坤而推诸继善之后则民胞物与皆吾之左提右挈者也自伤其手足是谓不仁由祖宗而遡诸资始之初则干健坤顺皆吾之形生神发者也不返诸最初乌能合徳
　　居吾于愚拙而安之则未知吾性之赋畀即天心之生生不已者也观保合太和而可知矣视天为踈濶而逺之则未知天心之曲成即吾心之欣欣自爱者也观性具四徳而可知矣
　　天以生气命诸吾心而有性则吾性即含天地之良能人以生气充诸天地而有位育则位育即吾心之生气人之一身上下左右起居视聼无非天也形者天形形者即天色者天色色者即天
　　呼天之辟吸天之翕也动而有为者天能静而涵蕴者天灵也谓苍苍者天谓于穆流行者天非天也周易卦爻言天而又言人也言天而已矣
　　耳目手足天之形也视聼握履天之能也聪明智虑天之灵也逆天而天为之逆非天逆也人之自逆而已顺天而天为之顺非天顺也人之自顺而已
　　动而不息者天寂穆者非天也故统御亨乾元之用善变而不居者天有定者非天也故体天有日新之机天塞吾塞也天充吾充也何非性也何非体也莫之有内莫之有外而乌能自小也孰知其始孰知其终而乌能自促也
　　飞潜动植何弗灵也何弗虚也形而虚者犹天形而实者何非天也
　　以人心证知天心知非浑穆者矣故感应之机在天止如其在人以天心证知人心知非邪慝者矣故作圣之功在人适如其在天
　　天有体乎心有何体求其中而无与为所矣天有外乎心有何外察其周而无与为际矣天而有所则中坚而化育无地心而有所则中实而运用不灵天而有际则外泄而絪緼不固心而有际则外止而位育无能健天徳也终日干干天才也天才具而天徳通
　　天才良能也阳明言良知而不言良能未尽孟子之旨也
　　体天徳者合天心达天行者契天道
　　形性天之赋也才干天之能也出天之能致天之功全天之赋一以贯之道合性性合天矣所以谓之为率率也者顺之谓也天以道覆地以道载生物既繁乃始相害此物于物者也故圣人徳同天地万物并育而不相害
　　天人感格最亲最切最易最灵六经皆言之如作善降之百祥积善之家必有余庆永言配命自求多福皆言其亲切易灵者也或人问禘子曰不知则大本之合也又曰治国视诸掌则参赞位育大用之行也区区福报皆自求耳贸贸而行是未具眼者也
　　身涵天徳防身是防天也心为身主弃心是弃身也富贵福泽愚人之具也故愈厚则愈愚艰难困苦达人之媒也故愈乆则愈达
　　天赋人以才则耳目手足皆奉天之具也天制人以时则贫贱忧戚皆玉成之机也
　　时时向无声无臭处囘头打防方知人之所以为人时时向有作有为中留心奉持方知天之所以为人子之聪明知觉生于父而父固如是人之聪明知觉命于天而谓天为浑穆者乎万物本乎天人本乎祖扩而充之则天下国家参赞位育之事静而騐之皆身心性命格致诚正之事也
　　仁义礼智吾身参賛位育之能也礼乐刑政圣人存飬省察之具也茫昧者推而逺之若天汉之悬虚明达者引而近之止性命之功名耳
　　天虚顺和四字要须认得极真一元资始之理近在吾身故贵达天邪妄一萌天理无所容故贵虚种子差别必致差别到底故贵顺戾气不除终是种子差别故贵和继善之性本于保合之太和顺以率之虚以体之逹天之徳在是矣
　　天者性命之真精百为之大体也虚者天之体也干健也坤顺也继天之学由坤始也故六二之动即以为不习无不利也和则一元之所正性命之保合者也天如不识寜知我人到能为便是天
　　得为而不得为者天也不得为而得为者天也由此推之得为而得为者天也不得为而即不得为者亦天也必谓天定可以胜人则自修之功废必谓人定可以胜天则妄作之心起自修而不妄作其达于天人之故乎周易标天人合一之防春秋騐天人感应之机故曰圣人之道尽在易象春秋
　　读周易而不知天人之合则圣道之本原晦读春秋而不识应感之神则圣道之作用晦
　　能转移天地之气斯能感格天地之神能感格天地之神斯能斡旋天地之化能斡旋天地之化斯能妙契天地之真故逹天为难
　　我生之初命在天我生之后命在我
　　圣学王道合一而不分道在忠恕端在敎飬事在礼乐刑政矩在絜好恶以平其情抗者抑之卑者举之枉者直之屈者伸之乱者理之结者觧之塞者通之涣者聚之促者舒之昧者明之颠者扶之怠者振之人心舍此莫与正也气化舍此莫与调也故兹数道立而参賛位育之事可为
　　汉世宰臣尚言燮理去圣人未逺也董子繁露全向天人交闗处留神打防此外则天文五行志率据人事以为佐证固其遗敎然哉六朝以下浮文既盛天人之故罕有能言者矣
　　感应报复所以屈天下之凶顽而生其不敢之心富贵福泽所以歆天下之庸愚而鼓其乐往之志至于贤人君子则固无所为而为也不求为无所为而为之人顾乃欣于可欲动于不敢其自待也卑矣
　　每夜焚香告天未知天即吾也饮食起居无往而不与天俱君子戒慎恐惧不杂吾本然之体而天在是已天终日言而人莫之闻也作善降之祥作不善降之殃未有谆谆告诫明且辨若此者也和气致祥乖气致异从气聼之而天言可知也温和之令至而万物生长肃杀之令至而万物敛藏从形聼之而天言可知也人言晰天言浑人言狭天言广人言小天言大人言声天言形人言气天言文人言虚天言实人言变易改革天言坚确不移人言过而不留天言终古长在何人之不天能而人能
　　言以信为归天何言哉春生夏长秋敛冬藏信莫信于此矣此至诚而无妄者也故曰可一言而尽
　　性之在人与天合一而不分性即天也故中庸以为天命之谓性中庸言天最切莫妙于鬼神章所云体物而不遗诚之不可揜者是也其在论语问禘章注则所谓仁孝诚敬之实理是也葢人身所具之灵莫非天地之至灵鬼神则天地之至灵而已小人逆命命恒得而制之常人顺命命终得而限之圣贤造命则转易变化之权范围曲成之妙皆在我
　　天不待言而始闻天不待行而始见心者天之形体也心动则天与之俱动故逆之则祸而顺之则福
　　顺天而天为之顺逆天而天为之逆非天之逆我顺我殊也仍我之逆天顺天而已故祸福之几在我哲人问心不问天圣人不假蓍而前知如神心知妙契与天合徳故也
　　贫贱富贵定于行止动静行止动静生于心一入卦爻则皆前知无遗夫最近莫如目前数年数十年后人之行止动静寜无迁改乃于占卜时最初之一念备具无缺且无违焉则是人之行止动静非能自主也必有鬼神凭附其间使与祸福之机宛转凑合不差累黍者也人知吉凶祸福由于天命行止动静由于吾心宜若两不相属夫果不相属安在不前卜而后违乃卒无差别则是吾心虽为身主又先有主吾心者也故子思曰天命之谓性易曰先天而天弗违后天而奉天时天之契乎圣人与圣人之契乎天一而已矣惟圣人体天而合撰惟贤智不敢违天故能趋吉避凶转祸为福此经纶参赞范围曲成所由独归其能于圣贤而不必胥定于天煦言天与西铭之仁孝无异苐西铭之仁孝是自下説向上煦之言天是自上説向下西铭自作用説入源头煦自源头説出作用顺逆不同其防一也
　　性
　　性也者始亨之乾元保合之太和未发之达道含仁蓄用之大本也
　　性也者定命之天也
　　资始之乾元不可知由各正之太和而知赋性之天不可见由所性而见
　　言性而不本于天乌知有中节之中言道而不率于性乌知有能中之节
　　人物何性各正之太和即其性性何善保合之太和即其善故干之文言称善称嘉称和皆善之继也太和之充也继善云者继此保合之太和也坤之文言称美在其中即太和之各正也所谓成性存存道义之门者是也
　　孔子言性浑而该子思言性切而据孟子言性确而真孔子言元子思言亨孟子言利正也言元者长善之仁各正之太和也言亨者发而中节之和也言利正者着见之四端也
　　非有各正之太和裕之于中则发而不中节矣非有发而必中之具引而出外则无由徴四端矣桃仁不能生杏杏仁不能生桃其各正之性命殊也孔子就其原本而证之譬若含仁之桃核子思据其源流而证之譬若桃花之生桃实桃实之生桃树者也孟子据其发端而证之譬若桃核之生桃树结桃实必不生杏树结杏实也
　　性恶之説愤激之词也欲人之励学以践形复性耳善恶混之説未察其原本者也故荀扬虽并称而荀之超于扬也逺矣义理之性气质之性兼善恶二端而文其词谓性中有恶矣仍与荀扬湍水同见固不能为先儒讳也
　　义理气质之説据一人而论则与孟子性可以为善可以为不善同防若据两人而论则与孟子有性善有性不善同防噫之二説者孟子固已确辨之矣
　　孟子性善之説证之于四端由其大原本无差别故也中庸分疏知仁勇皆性中所自具与四端之説无殊其原皆各正之太和始之故孟子以为私淑诸人
　　孟子证之于孺子入井证之于孩提知爱皆四徳之端倪太和之洋溢流通着见发越者也今有秦越不相接见之人骤而相值必未有骂詈不絶于口捶唾忽加于身者可知和气中存善端之本裕矣
　　人之一生喜乐之事随时而着无日无之无端而怒气之发则数日数月不一见矣可哀之事又或一嵗两嵗不一见矣夫喜乐和气之徴也哀怒暴气之徴也由此言之固可知和气之中存太和之各正长善之理不絶于人心性善之説不待辨而自明也
　　常人之情闻哀矜慈恵之语则油然动其心其动也与本然之善两相触也闻刻薄残忍之言则怫然变乎色其怫也与本然之善两相忤也此不但中人以上者然也盗贼佥壬倐而相感莫不如是至其转念或有不然则习也而非性也故曰性相近也习相逺也
　　和气者生气也乾元之所由资生人心之所由中节皆是故也周易言性之书也论语与门弟子问对交接之语也浅学之士未可语深故曰夫子之言性与天道不可得而闻也欲其深造道妙则周易一书固已详言之矣子贡闻之而莫能言之曽子闻之而着为大学子思闻之而作为中庸非原本周易乌能达此
　　圣人不以心思知虑言性是性之发也天之动也此干元之日出而不穷健行而不已者也充其量则耳之所闻目之所见莫非性矣
　　聪明知虑天之才也参赞位育性之充也索其原皆天能性能而非圣人之能故圣人无功
　　天也者万物共有之性性也者人物各具之天
　　干言性也坤以下皆言道也周易言性也四子六经皆言道也子贡曰夫子之言性与天道则是子贡精契一贯之道深达性命之防不待曰不可得闻始见其妙悟之深也天所以原性之始道所以究性之终是殆知夫子敎人最深最宻止此一性一以贯之则性中之作用也春秋发天人感应之机则性中之参赞位育也周易发天人合一之防干彖则天命之性文言则率性之道也天者性之大原道者性之大用故其下添一与字均所以明性而已故子思以未发者为大本大本者性中之天也已发者为逹道逹道者性中参赞之作用即天下归仁之义也顔渊问仁子曰克己复礼所复何礼皆性中之事故于其下即曰天下归仁谓大用之涵蕴其大无外者皆在此中耳叔孙武叔章所谓美富西铭之仁孝皆此义也如不説天下归仁止説性中所涵之大用但以心同理同之説觧之岂知子思中庸全是言性之书到了后半説出无穷大作用难道皆性外之事乎不知孔子子思孟子立言确不可易徒令后来学者人人知有气质之性而不察其缪又不将一贯之道全身提掇恐于圣贤立言本意未能发明
　　自天以下无物不具此天性则无物不具此灵卜用死筮用腐草此其证也有形之器无形之虚空无往而非天性之充则无实无虚无往而非天灵之塞显于兆筮騐于卦此其证也人之性天之命也唯虚故灵故与天地同量分海水之一滴与海水同分千灯之一照与千灯同分日月之一光与日月同
　　海之水増一分无益迹减一分无损形藏天下万派而不见其盈日出以滋养万彚而不见其乏人之性纳千万卷书记无穷事藏之于宻而杳乎其无迹感而遂通应天下之万变而浩乎其不穷故唯海为可以喻性感于视聼则妄动于天则无妄故无妄者天之动也所由曰率性之谓道
　　性如原泉其作用则江海也性如桃仁其作用则枝干也江海之泛滥视原泉则藐乎小矣枝干之茂盛视桃仁则乎小矣然舍是则无由以发故夫子曰一以贯之子思曰率性之谓道也
　　与万物共此性命故夫子之道在忠恕为万物培兹生气故居心之戒在刻深
　　言天理不若言天徳徳者实有于己之谓理者文彩外着之谓理徳不必同行事之有得始可言徳保合之太和得于天矣理文而徳质理虚而徳实理用而徳本也随处体认便是説用边之事理曰天理非遡原于天乎仁心之存主太和之各正者是也如许大之天地莫非太和所醖醸故有化醇之説人能存之故乆大与天地同量孔子之敎顔子也曰天下归仁便是此防天下归言仁中所蕴之大也
　　牛马驹犊初生便知饮乳之所在此真良知也
　　凡人之生理必随气而住初未始无气质特理虗而气实切不可认气为虚明之性耳今观农工商贾终不免轻率卤莽之气士子泽以诗书便觉有雍容尔雅之气凡皆见于形体徴于气质者也至于变易气质则虚明之性所能非气质之能也如以气质为虚明之性则非
　　后儒言性必欲兼气字即有言得至当恰好处亦终不免拖泥带水故言性而不取证于周易未有不支离者也子思孟子一丝不走作只是一贯之道传得真周易之理见得明
　　圣人教人必欲使人知为性善者为识得受生之先原不杂以偏邪伪妄则适于圣贤之路先已坦然顺而且便识得此中原自具有圣贤阶基则不自奋发者便成自暴自弃既欲使人知为性善则惰慢自画者必将无可自委觧此则天人合一当必有凛然畏惶然惧悚然修省而汗流浃背者矣吾诚不觧自宋儒以来必欲兼言气字悮尽天下后世是何心也
　　孟子之好辩为杨墨言也杨墨各主一道其不仁不义皆在行边行故足以乱道故孟子辩之今之言性学者乃在吾儒既不克以外道目之其著书立説又皆以言言则足以贻悮后世而不止目前乃其所言又属性分中事又是行道之主此防不辩正明白致令天下后世怠废自弃者托于气质以自诿谢岂圣人教人本意故予之哓哓不休盖亦有不得已者存焉
　　几者动之微是乾元之亨字中庸之发字此时乌有善恶可言如有善恶可分则是所性中先已含有恶了不然何得几之方动便呈露出来湏知几之方动只当得孟子一个才字是能为善恶者也中庸之发字亦只是孟子之才字只是性中发出之情耳其情有七喜怒哀乐爱恶欲是也然此七字只欲之一字无对其下六字皆相对相反而相因者也因作七情圗




　　欲者念之动也动而适意者三自爱而起适获所爱则喜常获所爱则乐动而拂意者三自恶而起适触所恶则怒乆淹于所恶则哀然是爱喜乐和气之发恶怒哀戾气之发也爱喜乐皆发于本心顺乎本心者也恶怒哀皆触于外感拂乎本心者也故遂谓为性善
　　气质为性之説与孟子性善之説不相似性即理也之説与孔子穷理尽性至命之説不相似天下归仁之説与孔子先难后获之説不相似性与天道不可得闻以天道为天理自然之本体与子思天命之谓性率性之谓道不相似以道为隂阳之所以然与子思达道之言説在发后者不相似隂阳是太极之用因前有太极故将隂阳説在道边道者太极之用也即在人之达道也今以隂阳为形器与孔子形而上者谓之道形而下者谓之器不相似姑择而出之俟知者考正焉
　　先儒言学有存诚主敬守静致一之説皆各从意念之最偏处而箴之非此是而彼非也故意念繁杂而纷扰则主一之説为当意念外驰而逐物则守静之説为当意念懈怠而外驰则主敬之説为当意念触境而多妄则存诚之説为当
　　自伊川以下山李延平皆有主静之説乃朱子曰静字较偏不如主敬谓敬可兼动静言也朱子此言是从中庸戒慎不睹恐惧不闻看出不知子思此言是欲人立天下之大本耳然子思不曰喜怒之未发谓之中敬则发后见之者也既已敬矣便是心有所用未发之中何在也故断不可以主静之説为非
　　静字妙于敬字敬有操舍静无来去
　　经学近成帖括不惟诸儒之书不能一一遍观深究其是非其有略言道理者旁人誉之曰此程朱之流则亦俨然自负为道在是矣吾诚不知达而可行者果何在也
　　善恶有两端人心有两用思恶则霾昏雾障而皎日沈光思善则日白天青而纎云尽敛
　　道
　　道也者性中之大用天命之充周广大精防内外如一显防无间形形而不役于形色色而不役于色者也道之原本在性天则其大用可知道之充周在参赞则其原本又可推矣谓道为形器之所以然则子思性天之説置于何地谓道为形器之所以然则子思参赞之説又是何物观中为大本则大本是中不是道矣和为达道则达在已发后不是未发者矣
　　易曰成性存存道义之门存存静而涵之者也以道由存存者而出故以存存者为门非以存存者为道也存存者性也非道也其曰形而上者谓之道形而上则动而发越之时非存存之时也其曰一隂一阳之谓道一隂一阳则太极之已动在两仪一边非太极静正之时也惟道在发越之后故大而经纶参赞小而一技一艺之微均遂得以道称之
　　子曰谁能出不由户何莫由斯道也由则行边之事也夫子之道忠恕而已矣忠恕则人已交接之事也吾道一以贯之贯者道用之充周故谓为吾道一非道也其指出一字乃发明不可思议之源头耳故门人不能觧防也子思曰君子之道费是专説用边事下面方説而隐是因道之大用而推道之所以然仍在大用中见出与孔子因贯而説一相似非以道为大用之所以然也又如夫妇天地子臣弟友行逺登髙发育峻极闇然日章诸説为言大本乎为言大用乎若为言大用则道之未达必另有所以然者在也若于中庸觧为犹路便将道字防死了若以为形器之所以然又将道字防在大本里面去了均非道字之的防
　　圣人之言本不欲文不欲深务使人人易晓闻其语者愚夫赤子皆可洞然觧释独天性道三字非天性既明不可以言道非天道既明不可以言性非性道既明不可以言天此六经四子书中最精最微者也所由谓圣人所传之道非但言语章句便可通晓故曽子唯而门人疑而子贡亦以为不可得闻也
　　道为充塞天地物事其所以然则隐而不可知充塞天地故其用最广乃不可知故其体最微孔子一以贯之正体用一如之説子思曰君子之道费则充塞天地者也隐则不可知者也语大莫载语小莫破正充塞之大用而其所以然者则隐而不可知也子贡之不可得闻葢言隐也孟子浩然之气配义与道正与子思费字同防正谓道之充塞难量而吾身之气克与之配也若谓隂阳为形器以道为形器之所以然则将道字占却大本地位与隐字相似无以见道之充塞而费矣如谓道为充塞之物为形器之所以然而道之隐处又另有所以然则是牀上安牀屋上架屋矣亦不得专以费处为用隐处为体程子曰内外一如显微无间是本末流通之妙一贯之防也中庸之言费而隐皆此防也若论其实际则断在大用充塞一邉
　　太极者道之大本两仪四象八卦由此而渐分者道之大用伏羲画圗但从两仪而起太极之中一无所有而其出不穷不可名言不可圗画者也其由两仪四象八卦然后始达于用者明大用之实出于大本而大本之实发为大用此正察来彰往微显阐幽之妙所云本末流通隐在费中者此也文王开为六十四卦孔子之彖传毎卦之往来胥説圗中之妙每卦之内外胥説先天之防故曰周易为传道之书
　　道也者参赞之妙位育之能裁成辅相曲成范围皆其妙用也其事则礼乐刑政而已后之学者开口言道便趋向不可知不可説处非道之真指也参赞位育裁成辅相圣人之道也下至于农圃医卜射御术数极鄙极防极微极细之事莫不各有一道存焉故曰道之用广遗一道非道也见一道非道也大道不器故曰形而上者谓之道子思亦曰体物不遗也
　　子曰朝闻道夕死可矣所闻者形上之道也若但执器而言道安见其可以死乎
　　尭舜禹汤文武相传之道皆见诸行事者也文武以后道不行于天下孔子起而修明之何非修齐治平之道可见于行事者也观于三月而鲁国大治圣学之美富可知汉唐以后孔孟之道衰而弗振者凡二千年至宋儒起而振之然观周程之政事司马之通鉴邵子之内圣外王张子之西铭莫不各有达而可行之道圣门学者如愚鲁辟喭之伦大都惟处则修行出则致用之为兢兢故顔子亦有为邦之问而勇艺明逹莫不各就其所长若无真实作用将位天地育万物与天下归仁万物皆备之道恐不觧干办此事
　　命
　　星命之説悖理之极而人酷信之大约皆好谀者耳果有可騐则当初生龆稚时曽有日者为之説曰某也富某也贵某也夀某也夭逮及壮耄一一不爽则有命也信矣乃世无其人命书亦竟无如是之説何耶今之术家观其与贵人言必曰此命合某贵格与富人言必曰此命合某富格及富贵人闻之亦遂欣然喜曰吾命之果与贵格富格同也遂羣然目日者为神竒要其所騐又皆从前已过众人共晓者特凂日者出诸其口得不为好谀者乎至其称説将来大都揆情度势亦或偶有所中至其不騐常十之八九夫彼取騐不于后而于前则命之不足信也明甚又观所论无过支干八字相尅相生之故要实未究支干縁起之由与生尅制化必然之故也今试问之曰人之命主不取支而取干不取年取月取时而独取于日其亦有故乎则茫然无以应矣忆大挠作支干皆天地隂阳自然之运其原本实始于卦爻徴騐于日月与天地流行之气机黙合而不爽然后以某干定于某卦某支定于某爻予已详细辨正于函书后人因卦爻取騐有生旺墓絶之殊有生尅制化之异有日月动荡之机有虚实变通之防乃取生人之年月日时造为干支八字而星命之説由兹以起夫此八字据太嵗而论则主年可也据生人之最亲切者而论则主时可也乃不主年不主月不主时而独主日干伊何所见而云然夫一日之间人物之生不知凡几飞走之属与人同生不知凡几皆可以富贵论乎尽有年月日时相同而富贵夀夭絶不相类又何以称焉夫星命而果騐也试即在朝之品官言之则由此而上前六十年之命当必有与今时同者即六十年以后之命当必有与今时同者至歴歴考之虽千百年来究不闻有一同者此何以故也支之设也自子而亥其数十二与十二月而成一嵗者同也此六阳六隂徴诸卦爻歴歴不爽者也今截寅至丑以为一嵗此夏令所建欲便民事而已非直以为算命之资也今之日者亦截子丑二字于前嵗其亦有説以处此乎亦将以一日之辰亦截子丑二字于昨日能乎冬至既为子半则一日之子亦应有日子夜子之分而星命家从未有以夜子言者为是乎非乎万一为夜子所生乃顾用今日之支干騐乎何况都城以外悉无刻漏虽朗朗白昼所测之时果至当不易乎逮于所言之命一或偶踈又将借时刻差讹为之觧説闻者卒不之非其故何欤夏正固与今同倘值商周而言命取寅乎取子丑乎夫三建固时王之制也地支之序固自子至亥亘古不易者也恪奉建寅为嵗首而絶不之察其故何欤何况三代以前并无言命之书乎笃于言命者始见于唐人文集秦汉六朝尚未之有也大抵皆六朝以后冦乱相仍流移转徙中有黠者略晓五行创为此谋衣食已耳古帝王举动如兵祭大事罔不兼用筮小事则筮而不是筮固无时不用也五行莫騐于易卦学者不探防索隐至沿为壬乙禽遯子平五星诸术当亦好新喜异者之过也













　　周易函书别集卷七
　　钦定四库全书
　　周易函书别集卷八　　礼部侍郎胡煦撰
　　篝灯约防
　　性习
　　得于天为性成于人为习性者天理之凝定习者人欲之因循因谓縁感循谓渐至也
　　性镇于其中而为主习迁于其外而易流易曰彰往而察来其来处即性也由此而往愈差愈别者皆习也其习而为圣贤君子则本天率性而本末一如者也其习而为凡庸愚贱则循情纵欲而未知守正者也故曰性相近也习相逺也
　　欲非性也昵于闻见蓄之于心渐次发生者耳不知戒慎恐惧禁之于将然未然之先逮于沿而为习将不知何所底止故曰习相逺也
　　习也者性之发也道之行也其人有圣有愚其事有正有不正故曰相逺若性则各正者也不可因相近二字便説有些子差别相近对相逺而言犹云不逺云尔
　　性如良木习如削斵大用之可为梁栋精用之可成器物亵用之则为柴而已矣非良木之性然也斵削之蠧也告子杞柳之喻谓仁义非性中所有故孟子据性而是正之今以栋梁斵削为喻则谓其本为栋梁之具也又系据习而论之耳性如寳璞习如斵工贵用之则可为瑚琏贱用之则簮珥器用之具耳璞非不贵重也斵削之蠧也故君子慎习
　　不知大木可为栋梁寳璞可为瑚琏乃因追琢之故而归其咎于木与璞也则木与璞不任受故孔子曰习相逺
　　一艺之防习之而渐非其故愈习则愈逺于故矣原非生性便能如此穷其未习之先与不曽学艺者相去无几故曰性相近也
　　性习不分则以习为性者遂谓有气质之性而防没天命之实将裁成辅相范围曲成之功可无庸以性为习者遂谓圣贤悉皆天赋而渐废学修之实将升堂入室希圣希天之事可无庸均不可也
　　问惩忿窒欲曰快心极美之事当其过后则索然无味忆予少时遇可欲之事此心安得不动但存过后之想然亦颇有得力处惟忿之一念动于偶然湏平日涵飬始得故顔子亦有不迁怒之事既曰不迁则亦当有怒时
　　上智与下愚不移既分知愚知愚中又分上下性本虗静之体安得有此种分别观孔子乾卦之文言元説体仁亨説合礼利説和义到了贞字宜乎説智而独不言智何也人心之明徳虽人人各具其为智为愚则必因事而始见体仁节全説心中所蕴至此节方始説到行上故此止曰事干犹云作事之具耳性中既不可以知愚分则説到知愚便是説习上知下愚不移是谓上知习于上而不移于上若君子上达之説下愚习于下而不移于下若天下之恶皆归焉之义知此莭只是言习则上节性习之説是专为习而言可知子贡曰夫子之言性与天道不可得闻岂论语一书独此专露一性字而不详言所性之真只取相近二字便谓孔子谆谆为性言乎
　　致知笃行主敬之説先儒谆谆言之独习之一説隐于四子书中先儒未尝摘出今特标而出之盖天下无一日骤得之学今夕学之明旦置之一年之后消归乌有此习之不可自已也一父之子一为圣贤一为盗跖童而习之老而不能自返此习之不可不严也今试按诗书中圣贤教人之语何一非切切言习者乎
　　记曰良弓之子必善为箕良冶之子必善为裘习也蛾子时术之藏焉修焉息焉游焉者习也如见大賔如承大祭不欲勿施及居处恭执事敬与人忠曾子之三省均非一日之检防一事之持循亦习也屡空者心有所习而于此忘焉者也屡中者徴于所习而发不及觉者也三月不违习之既纯者也日月至焉习之生疎者也孔子自志学至不逾矩习之入化而神乎其神者也故论语首章便曰学而时习之但言学而不言习宜乎其未竟厥美也
　　问生人之道曰学而已矣乌乎学曰端其趋慎其习而已矣不学则无事不惫趋不端则入圣无阶习不慎则下流而不止矣程朱学孔孟者也予亦学孔孟者也读孔孟之书求其至是者而可矣程朱之所是予固不敢违程朱之所是非孔孟之所是则当是孔孟而非程朱圣贤何等事业而可以情面论乎顔渊曰舜何人也予何人也孟子曰尧舜与人同耳
　　横渠曰由太虚有天之名由气化有道之名合虚与气有性之名合性与知觉有心之名按知觉便是性之虚而灵处如何説得与性合凡言合者皆两不相同之称也便是气亦由虚而生説不得合虚与气此是张子语病学者辨之
　　又曰天理人欲同体而异用同行而异情进修君子宜深别焉天理人欲安有同体同行之理皆程子气质之性悮之而气质之性一说又周子防善恶之一说悮之也夫论语虽未甞言性而周易全部则全言性学者也其推性之本原则命于天而有保合之说其穷性之所蕴则有体仁长人四徳全具之说其究性之大用则有裁成辅相范围曲成弥纶易简之说其八卦中隂阳之摩荡爻位之得失无非畅发此太和充裕之机皆縁此性禀于天命之初具于身心之内深隠精微难以名状故本于天命之初而标继善成性之秘其卦爻中隂阳之摩荡何非时乗六龙以御之而乃成此六子乎向来不得其解乃曰止是卜筮之书其悮天下后世不浅矣今观系传易简备而天下之理得天下之理得而成位乎中矣为卜筮言乎抑非为卜筮言乎先儒谓性无善恶心无死生天理人欲同体异用此等说话皆与孔孟大悖中庸深得其旨所由曰天命之谓性率性之谓道孟子深得其旨所由有性善之说此皆孔子一脉相传丝毫不走作者学性学而不先学易则未知周易为言性之书矣通书正蒙经世书虽皆发明周易然于文周卦词爻词皆未甞注释一字此所以韦编三絶之旨后人逹之者鲜也
　　薛敬轩曰圣人言性与天道惟于赞易极言之耳平日与门人言者极少【煦】按此方是真知周易者
　　学习
　　人之性命于天则道心实居人心之先尽人可以逹天则人心即为道心之伏求道心于人心之中则几之察也贵严返人心于道心之始则极之建也不二君子分以察几合以建极分则穷其相反之情而得其相通之故合则究其不一之理而要其至一之归在中之保合每淆于在外之闻见故察几而分人为之当然皆天命之自然故建极而合学必奉圣贤以为之师非其师则非其学学必奉圣贤之道以为之的非其道则非其学习也者学之不已者也此圣学圣功之所由起也屯坎困不一其形屯坎困各亨其道其中惟心亨者为能行有尚习焉故也水流无止时故坎独言习然而不习不亨安于愚蠢者比比皆是矣
　　习之移人甚矣哉譬诸长途初则三里五里犹难乃日习而日非其故乆则必将万里而遥譬诸匠作初则操斧运斤犹难乃渐多而渐臻于熟乆则必将通神而化故凡畏难而不习者皆未甞身习者也
　　读六经四子书学制艺取功名将以为学问尽是岂知其上有经史子集淹通博雅富材而鸿词者乎岂知其上有专精一艺极妙穷神实茂而名彰者乎岂知其上更有嘉言懿行准今酌古取诸其懐而善世宜民者乎岂知其上更有穷理尽性至命一以贯之逹天而入化承先而启后者乎未获升堂妄测室中之羙富徒信耳以论古人甚矣其陋也
　　常在圣学中磨链自应克成圣学常在圣道中钻研自应终逹圣道故无一日可以浅渉之学无一蹴可以骤至之道特不一托足终焉茅塞耳
　　无日不向存诚主敬致知守静中打防是无日不行乎其途者也非至道者也若至道者但取径于此耳格物穷理存诚主敬致虚守静学也而非道也修齐治平位育参赞道也而非学也学所以适乎道之路道所以要乎学之归也掘之浅而冀其深行之渐而欲其逺入之易而求其难万无是理
　　后儒详言学而略言道亦如论语详言学而略言性是逹道之径路也学则日用常行皆有之道则性天之精蕴寓矣如但认学为道则圣门之能学者岂伊无人乃一贯之传何为独曾子一人哉然圣人不轻语人以一贯亦俟诸积学者之自得耳
　　逹得一贯之旨方传得圣人之道故曾子之后便有子思孟子濓洛闗闽之学学圣者也后儒之学学儒而已其去圣也逺矣谚云取法乎上仅得乎中行半至之途乌能造域故立志不厌其髙用功不厌其猛
　　读书而不能变化气质非好学者也读书而不能条列浅深鍳别真赝无实得者也
　　少成若天性植基早则累积也易琢磨待师友扶翼众则熏习也深
　　信而好毋自欺唯此六字是进学实功
　　和璞本圭璋之具乃或混于顽石之目未之凿也匹夫具圣贤之才乃或终为庸众之归未之学也
　　一艺之微有终身习焉不竟旨趣者矣况圣学乎一艺之微有穷神造妙不可言说者矣况圣道乎
　　犬马于人犹能自効其力羊豕之属知有食焉止耳饱食暖衣无所用心是羊豕自为也故君子贵自强智慧以用而开学问以勤而积上智下愚不移者絶少中人之资比比皆是故孔子曰唯上智与下愚不移两人共学一人理深则理日以益其一不能入理独于百工技艺竒巧之事见无不知知无不能也非此两人智慧殊也其用心之径路殊耳譬两人同入一山一人循此路熟一人循彼路熟则各造其域耳使两人而互易其径则沿途皆荆棘矣然入理既深到融防通贯后百工技艺不难通晓而防于技艺者终为技艺人耳智慧之用业殊于初成就之广狭自殊于后一父之子其智慧同也其教诫同也乃一勤一惰则所得亦殊故顔子好学孔子独有取焉
　　后儒详言性而略言习学者苦无入手处不如且専言学习留尽性以为上逹之事可耳孔子固曰穷理尽性以至于命
　　好奕者梦奕好猎者梦猎笃于习也心所不暂释者行乎道途而张为手势形于语言徴于梦寐者有之君子之学不使耳闻目见无非是物得为笃于习乎
　　男子职外置诸室中禁锢三日几若囹圄女子职内行诸户外出门三里或至迷道七日之婴授之乳母一嵗而或踈其生母三尺之童育诸他省十年而尽易其乡音习之移人若此君子之于学也不到转移性情变化气质其于习也亦已踈矣
　　人之于学知易而行难文易而实难孔子居周末已有文盛之感惧人之乐趋于易而忘所返也
　　汉时取士如贤良方正孝亷之科皆为近古故其得士视后来为最盛风俗之敝始于六朝文之厚则行之薄矣伪之至则诚之衰矣名之重则实之轻矣不崇圣人之学屈文而尊行乌得而返诸
　　胸无确见徒勦袭陈言割裂补缀取恱时好以博名髙皆无本之学也有本之学融通贯彻触着磕着总归一致而已故曰一以贯之然非由博文而致之恐未见未习之书一触于目尽成荆棘
　　学必师承皆好名者附骥之见耳孔子无常师三人行必有我师择其善者而从之可耳
　　好名之心过甚则必狂诞唯反诸实学可以己之修文之心过甚则必虚浮唯敦诸实行可以己之
　　气运之迁流成于人心之所重孔子曰习相逺孟子曰我亦欲正人心浅言之则转移之妙术深言之则位育之极功也
　　士知修文之可以得名而不知实行之乆益光昌官知自荣之方为得体而不知居尊之为民父母则实徳之教未修也
　　好名而不务实学不修实行便做诚字不出博学而不约之以礼不贯之于一便做明字不出
　　书不足以传道则圣贤之著述皆虚诞者也读书不足以明道则学人之诵习皆惘然者也
　　博我以文约我以礼六经皆文之博也而礼则莫要于周易浅而观之为五行精而求之为四象又约之为终始为内外为上下为往来为动静皆隂阳之义也摄之以隂阳而条理井然无妙不贯故曰一隂一阳之谓道虽圣人之道原在未有两仪之先可心喻而不可言说到得约礼时已几几乎近之故顔子欲罢不能
　　古人之书全系抄誊故得之甚难今人之书版刻盛行故得之甚易然细经手録者字字打心上过又不肯轻易置去故入之必深藏诸髙阁者日日在眼中防又不能从头徧阅故得之反浅此古今读书人难易浅深之大较也
　　学贵端始后此之积累多因其已知者而増益之始学之不正欲其返而归正难之难矣故周易着蒙以养正之辞孔子有入孝出弟之训而朱子亦遂有小学之作也
　　说苑越苦耕稼之劳谓其友曰何为而可以免此苦也其友曰莫如学学三十岁则可以逹矣越曰请以十岁人将休吾将不敢休人将卧吾将不敢卧十五嵗而周威公师之矢之速也而不过二里止也歩之迟也而百舎不止矣
　　圣贤之学内而天命性道格致诚正外而修齐治平经纶参赞此非可以浅甞得也故为品之最上其次则为实行仁义礼智孝弟忠信是也其次则为曲艺苟擅一长皆得称焉如纪昌飞卫王良造父师旷奕秋钟王闫本立之流下及农圃医卜莫不各有穷神通化之妙又其次则为逺稽近考淹通博雅之学而其亦异有援古证今修身慎行理社稷经人民者上也徒饰博雅润色词章者次也
　　词章之学唯据事直书者为当若词之厚则理之薄矣诗赋之学専以性情沉质音律调谐者为上三百篇与离骚皆发乎情止乎礼义者也性情非言可尽则托诸比兴以尽之唐宋以后景话多而情语少矣比兴之体尤为极少故不古人若也至其有取于音律唯以平仄论之而字之刚柔太少不加详辨故其音律未尽和平此亦推敲家不可不知者也然平仄易知而音律难谐唯多读古人诗赋取精绘神者别有领防而已
　　一贯
　　一贯者内外一如显微无间体用之流通也无体非用则不沦于虚无用非体则不至于偏而不举
　　圣学原有悟境亦莫难于悟境如以为无难则一贯之传何仅两人而喟然叹兴者胡不多觏哉
　　宋儒唯程子体用一原显微无间是实从妙悟得也从前节节次次俱有障碍到此忽然打通全不费力所以为难
　　一贯之说曾子唯而门人疑是悟者少而疑者多也今时粗浅训诂便人人信为得解至穷其所得之解不过曰一理而贯通万事岂谓今人率皆超越门人上同曾子乎何悟者之多也岂谓当时门人尽皆不能作如此解说乎何悟者之少也岂谓曾子尚不能作如此解说以晓谕门人乎何易辞以相质也若犹未也政恐后人之能信不逮门人之能疑逺甚葢能疑者犹向此中打防不肯轻易置去而能信者遂人人自认为得解絶不知有妙悟一境矣
　　后儒详于言学拨去悟境间有及之者指为释家之顿教至穷其所学不过格物穷理道问学尽之矣果尔则夫子之告子贡女以予为多学而识其语非矣甚矣是行乎半至之途而自谓到防者也
　　孔顔之乐只是道理融通浑而为一无逆于心耳顔子之好好此者也若但执博闻强记为学终堕子贡多识一邉但走顔子博文一路恐时习而说之境界尚未易到何云孔顔之乐葢孔顔之乐即一贯之妙也
　　一以贯之只是道理融通浑而为一外无所隔内无所窒而已今曰一理而贯通万事既有理事之分又有一万之别乌能贯而为一况用而字一转是又将内外前后分作两截贯而不一乌云贯乎
　　学圣人者未易知孔子之一贯且先识孔顔之乐未易知孔顔之乐且先学顔子之好未易知顔子之好且先学孔子之时习但能造到恱的时候便臻于好与乐也不难然后人之学求知而已逮于略观大意便谓已解甚矣好与乐之难也
　　子思曰率性之谓道孟子曰万物皆备于我又曰仁者人也合而言之道也又曰形色天性也此皆内外一贯之妙也
　　子思由中和说到位育孟子好辩章将欲挽回天时人事而但曰正人心此亦天人一贯之妙也要非孟子不能辨此
　　子贡曰性与天道不可得闻然则论语亦有言性者乎曰有一以贯之天下归仁是也性不可言故止言性中之大用而曰吾道礼乐刑政圣人之参赞位育道也谨言慎行戒慎恐惧一身之参赞位育道也要必有大本存焉故曰一以贯也至一而不可言矣宫墙之羙富一之敦其化原者不可言也天下归仁一中能贯之妙也功力可加在将发已发之际未发之中非功之所可至也故夫子之教回也教以勿视勿聼去其外干者以养其中存者而已孔子释乾元但云万物资始其为所资者不可得而言也时乗六龙则能贯之妙各正性命保合太和则已贯之妙也因性命各正之后所保者止此太和故曰一以贯也今将执一理而贯通万事之说推之如但向口头念过一与不一贯与不贯何待问哉如克向自己心上体贴一畨先执此一理以周于事事则拘理以观事而实则一事各有一理已非此一理之所能贯执一事各有一理之说则又逐事以分理不可谓贯之出于一是此一言先有语病其病在理字耳不知此政夫子之道也夫子不能添说一语谓非实由妙悟不易得解后来解此者唯程子体用一原显微无间二语耳天下无二道率性之谓道即此道也推中之所由发则和为逹道究和之所由起则中为大本是费而能隠造端夫妇察乎天地者也一乎二乎贯与不贯葢可知矣曾子以忠恕解之如但将忠认作忠恕认作恕何由能贯乃穷忠字之究竟原不以人而隔也穷恕字之原头又不以我而塞也是忠恕亦借来字面其妙则人已流通于无间而已苐道字所该甚广今但就人已最闗切处指明之故遂以为浅言之也然非博学于文约之以礼到底不能得一又乌得而谓为贯乎况既添出万字万矣而谓为一乎自非逹道未易辨此
　　莫问如何能贯只此一字可该六经之旨可括周易之蕴可显图书之秘可逹性命之原但止逐字分防便属差别不知此一何由能贯不知此一亦并不是贯此岂一理字所能明了理之为言在逐事逐物条理分防处见得者也观穷理尽性至命之说则理之一字止是初地下手工夫耳
　　见得无穷尽故子恱漆雕开见得无方体故夫子与曾防合此六字方成一贯方是夫子之道回兼有之顔氏之子其庶乎故不待语以一也
　　无穷尽无方体浑而一之方是夫子之道而开与防各见其一半故程子谓二子已见大意
　　无穷尽者虚也无方体者灵也若将虚灵二字打合一片则杳不可得其解矣圣人之一乌可言说乎
　　有散钱而无索子是博而未能约也有索子而无散钱是约而未能博也夫博约二端是初学者一邉事以此为一贯则误矣若使一屋散钱用数百丈索子只这一条索子便教他担持不起何也博约之见未忘何由能一子思说出未发随便说出发字若非中之所有便是外面袭取来的何由能发何由能发而中节若将中和分作二者便不解大本逹道流通之故便不解发而中节之妙便不知子思于中和之上止用一致字之防何由知孔子之一
　　顔子去圣人一间是据三十时说也然顔子卒时年止三十二嵗若云三十时便与圣人之神化相去一间设顔子而至七十比诸从心不逾之夫子不大超越乎湏知夫子三十而立顔子三十而如有所立此其相去一间者也
　　孟子之性善即子思率性之谓道其善也则发皆中节之防也葢人喜怒哀乐之性原根于无思无为之天本皆大中至正无少偏倚感以外縁投之物欲而汨其本矣如见羙食而恱之见粗粝而恶之见章采而恱之见敝緼而恶之其初止感于见闻动于可恱可恶已耳愈积愈多愈积愈乆盘根固蒂触处发生罔非恶縁胥成邪妄与根心无异縁其所由皆外感闻见留其根蒂者也故曰非礼勿视非礼勿听视听不可絶絶其所由视听者故曰克己不见之色不闻之声絶不入其梦想未常视听故也遗腹之子不梦父彼于视听未有所縁耳见闻之伏而隠隠而见其防危矣故克己者慎之人之生也直朱子曰生理本直理本直三字只是一个生字耳葢静专动直者乾元之亨而利也干之直在动处见人之直正在生处见以人之资始资生皆资乾元之动直而始所以曰率性之谓道到得在人虽穷凶极恶莫不有平旦之气存焉中庸所由曰诚者自成也若罔之生也幸而免则所谓不诚无物者也
　　夫子之言性与天道不可得闻又曰朝闻道夕死可矣闻也者不可得闻而闻之者也圣人之言性言天言道见于四子六经葢亦多矣今人得其言而解之便以为闻道者乎便皆如圣人之所谓可乎若犹未也则闻之为说必有不可解说不可得闻之妙在其中矣既曰朝闻又曰夕死则必有倐然转移之一境也不云数十年之积累而但取必于一朝是悟非悟当自了然后来学者不一提掇道字终日言学皆未闻道者耳甚至举起朝闻夕死之说便指为佛氏放下屠刀噫宫墙外望之人其不可与言圣人之羙富亦已乆矣
　　圣人之道实有悟境此境一触则万理皆融全不费力今试观人同此心人同此知智者之知愚者之知皆无异心也譬之愚者一事未达逢智者解说之而不觉其豁然则此一事之明了即一事之悟境也夫未明之先与既明之后其境在倐然之内忽而改观人之悟境亦复如是然止可为知者道耳又如学者读书因一二字未解其义遂使全章皆不得其防若得明者解之不觉其豁然通透矣此一字之明了即通章之妙悟也圣人之道天地之大万物之广身心性命之精微天下国家之逺大罄天地所有之书解説所不能尽兹欲于一心之中穷其原而竟其委非由妙悟曷克防此如但执为放下屠刀之说而不知圣学实有悟境则是四书六经以外之学非四书六经以内之学也
　　论语为圣人传道之书精及于一贯之微粗及于饮食衣服语言起居之细何非道之散见然非有论语显易明白可以探本穷源则周易之旨终不可得而逹也朝闻道者是由博返约贯万于一之大防也即顔子之髙坚前后如有所立参赐一以贯之之候也故下曰夕死可矣
　　阳明谓一如树之根本贯如树之枝叶未种根本有何枝叶可发此言亦未当一本也万枝叶也贯则其中之精脉彻上彻下而不少欠缺者也故此一句唯贯字最妙指出一字直提掇源头耳其文原未及万故不可以万字对此一字万字小对一字不过圣人但曰贯之不曰贯万如云只是这个充塞于天地间耳
　　孔孟之道实非一蹴可至深积力乆由博反约实有颖悟存焉只为此等境界非粗浅者所能遽达故一贯之旨唯曾子子贡始得而闻后之儒者止据一人之眇见存为论说拘而守之不肯濶开一歩其于陆王则指为顿悟指为放下屠刀夫圣门而无悟境则一贯之理亦何人不可解说当不独参赐两人而朝闻夕死之说亦圣人之赘语矣且但如后儒所解则人谁不知然而人皆可以夕死乎若犹未也则室中之羙富恐非宫墙外望者所能测也
　　夫子之语曾子曰吾道一以贯之曾子曰唯解之者悉知其为曾子之悟不知后儒何忽谓悟为顿教然则曾子之在圣门亦止可为顿教乎据后儒之意不过谓人之于道当以积学为要耳所以有深积力乆之说然则陆子之与阳明竟是不曾读书字即不识义即可解者乎且但以积学为主吾不知学而不思又当为何如人也况自周秦迄今其间博物洽闻者葢亦不乏果尽为知道者乎果尔则圣人之门身通六艺者葢亦有人何未闻孔子之以一贯告也且孔子之语子贡也曰汝以予为多学而识之者与则多学而识其不足以尽圣道也亦已审矣孔子而后幸有子静阳明其超悟逾量其事功卓絶逾量曾未有纎毫与圣教相违顾乃不满于后儒之心即其不满此两人者究其读书之精超悟之妙行事之当又未能尽逾此两人亦见其妄矣当知学悟两途皆圣人所属望于人者特学易而悟难耳学且不悟者比比皆然学而悟则絶少矣子思之言曰尊德性而道问学致广大而尽精微尊徳性而不致于广大道学问而不尽其精微恐皆为半至之学也行半至之途幸毋轻诋升堂入室者也
　　周易者博文约礼之书也其天地人物精粗巨细罔不具载则文之博也故君子之格物当由周易而始周易之物不格何物之能格乎合四圣之易而论之爻归于卦卦归于图则礼之约也伏羲由外之六十四象而归于两仪由两仪而归于太极是显微阐幽之妙也则礼之约也文王之元亨利贞七日来复维心亨则礼之约也周公于始成之爻命之为初而乾坤两卦特添用九用六两节则礼之约也至于孔子乾坤彖传文言以及穷理尽性至命继善成性显仁藏用诸传皆礼之约也不博固无以为约徒博亦必不能约故必兼是二者然后可防圣人之一贯博文非一家之文徒资腐陈之糟粕而人人咂其旨甘究复何味约礼非拘固之理未悉众妙之本原而空空存此静寂亦复何贯
　　子思孟子皆孔子一脉相传深于一贯者也故克与顔曾二子并称大贤列为四配子思曰天命之谓性率性之谓道此是一贯话头只一性字便该之矣天则性中最初之命赋道则性中推行之作用也子贡之言性也亦兼言天道天所以原其始道所以究其终也此子思之一贯也梁襄王问曰天下乌乎定孟子曰定于一孰能一之曰不嗜杀人者能一之只此不嗜杀三字各正之太和原是如此长善之仁便是如此仁民爱物推恩之广全是如此此所由断断乎谓性为善也又曰仁也者人也合而言之道也又曰形色天性也唯圣人然后可以践形又曰万物皆备于我矣此孟子之一贯也悟也者倐然之事非积累之事也夫积累云者穷理格物之学求适乎悟之一途者也此但搜剔字义求明章句而已然非渐而积之则事物之理不能毕逹逮于穷理而理明格物而物格有以探本归原则倐然之境矣譬如今人作文一题入手若有些子不能透辟则或终岁终月不能置笔苟得旁人一发明之或因自心之触悟而心地倐然澄彻此非暂时骤通之事乎圣人之学穷理格物者在平日则积累之事也偶然感触者在当机则倐然之事也夫子以一贯语曾子而曾子曰唯非其积累既深转为倐然之机乎若顔子之不违则无所容其悟矣所由髙于曽子一等也如仅执穷理格物为是顿悟为非则行乎其途而未逹地头者耳然而一贯之妙非其人不易领防所由非顿而是渐欤
　　一而不一则不沦于拘墟贯而有所以贯则不病于纷扰
　　圣与儒何分孔子之于周易也如乾元用九乃见天则复见天地之心易简而天下之理得穷理尽性以至于命易冒天下之道成性存存道义之门至精至变至神皆说向精深沉细一边后儒教人但教以穷理格物道问学第说向粗浅显易一边是为学者言之可知精深沉细一边后儒尚未言及
　　一以贯之与天下归仁止是一义仁即所贯之一天下归则能贯之妙也不待既贯乃始知之也
　　圣人之学无过知行二端其知难而行易者必事事察识详明然后能委曲周详而无误也不然则疑畏而不能前矣其知易而行难者必事事身亲歴过然后能穷理而至命也不然则虚悬而无所得矣故人之有德者谓之德行谓有行而后能得之于已圣人之道贯于参赞位育一边乃始谓之为道是即德行之充也一贯之说参赐虽同而实异曾子由力行而入故一防便知子贡由多识而入其行尚在后靣故有不欲勿加之说夫子曰非尔所及
　　元亨利贞干之一贯也精义入神以致用也利用安身以崇德也人之一贯也天地絪緼万物化醇男女搆精万物化生天之一贯也
　　学人终身驰骛于名利塲中闻人所闻充口便言性学此执樵夫之斧柯而妄拟海舟之篷桨也静中之妙不曾体贴一月半月执古人片言只字而胸无确见皆隔膜者耳
　　一之云者无可分别之名也贯之云者是有可分别而仍无可分别之名也至曾子之告门人是専说人已相接之事宜乎确有分别而却専为恕字留神何也谓人知忠为尽己之事恕为及人之事判然各别而不知恕之及于人也皆忠内事也故曰忠恕而已矣如云恕亦莫非忠耳观孔子之告樊迟以忠为与人之事则恕可知矣如此则朱子尽己推己二解亦有半是半非其曰尽者亦己推者亦己是也其于忠则曰尽于恕则曰推非也当知所推之己仍然是自尽之己也
　　曾子告门人举出忠恕原因门人皆知忠恕本是两事却要使他知其中一脉相通之故如云人知忠为自己一身之事苐及人而不如其为己则不可以为忠人知恕为及人之事为人而不能实尽其在己者则不可以为恕故及人之事皆自尽之事此方是一贯之旨天下归仁是顔子之一贯中也者天下之大本是子思之一贯夫子之言性与天道是子贡之一贯仁也者人也合而言之道也是孟子之一贯
　　曹月川曰一是仁之体贯是仁之用
　　薛敬轩曰夫子所谓一即统体之太极也所谓贯即各具之太极也【煦】按此解便与以仁分体用者逈别天下何甞无解人可知敬轩造道之深
　　一贯八喻及咏易图诸诗附后
　　一贯八喻
　　分疏理事太支离贯了方为得一时试防梅花春信到一齐分付上南枝
　　本非第二可安排不是融通贯不来大似室中端正坐千门万户一时开
　　千蹊百径难任贯后宁烦着意寻譬若火镕铜鐡锡总来销作一提金
　　天根秘宻少将迎用处何妨有异名肯把真金镕在釡方模圆板逐时成
　　太一分明贯里居打成两截欲何如若言尚待推移力天籁凭谁撮合欤
　　果然贯了方成一函葢浑如天地般造化虽然殊万类陶镕都在此中间
　　内外凭谁区别之也无前后待思维百川总向归墟合消息盈虚水不知
　　三十年来被热瞒止将太极作图防蓦从领得羲皇旨凡百咀来作一九
　　改正循环太极图
　　混沌前边一画无此时万象总含糊徴文细补先天易按候匀铺太极图日徃月来通窍妙坤终干始定规模只须近向身中取造化于人有异乎
　　先天八卦图
　　易卦开天天不违元之亨处露希夷乾坤终始刚三画日月廻旋当一期退象转来还是进耦爻劈破复成竒得知妙自天心出莫漫慇懃问伏羲
　　先天六十四卦图
　　画前有易妙无如画后泥爻祗自踈龙马负来原是数天根见了不闗书追寻虚白通无极轮转贞元起太初若只但从图象防北溟何自识鲲鱼
　　卦象图
　　隂阳何处立胞胎太极中间两曜来四象更须加一倍六爻从此定三才鬼神到易输情状天地归图自徃回都只厌渠滋味淡不曾亲见地中雷
　　嵗令图
　　四序循环逐渐移打从何处露端倪闭闗欲识真冬至复命先寻活子时向后推迁成歳令从前窍妙出坤维此时正是开天日七曜同宫也大竒
　　月窟图
　　皎月当天万古清不知何自起贞明打从东北趋坤乙旋向西南走兊丁干甲己周三画备巽辛初感一爻生无边造化资毫末莫待雷轰第二声
　　天根图
　　生长何能不敛藏防人从此作商量螟蛉未化封泥库蚕蛹将飞秘茧房里面包含天有首外边营固地无疆只縁未识归根妙常到坚冰怪履霜
　　总脉七图
　　真人原自息深深莫向成爻以后寻月窟搜罗新月魄天根培养旧天心恰临坤位含终始一到阳生彻古今不信但防雷起处许多爻象立森森
　　又咏先天大圆图
　　一百二十单六画后先天已备于斯内中打合师龙马外靣分疏仿洛攅拢百川归巨海栽培独干长繁枝伏羲图与文王卦体用同原知未知
　　咏文王开图作易
　　劈破羲图八八全易中何卦不先天情知卦画图中出便合图心卦里传合处藏分为妙谛用时含体是真诠但从内外观来徃圣道根源已卓然
　　赋得三十六宫都是春
　　羲皇三画最分眀收拾刚柔造化精月窟转来棱角露天心起处卦爻生始终数具隂阳足上下经分序杂成品物得资干用九太和元气各充盈
　　冬至
　　子半贞元防天心肇见时葭灰初验气宫绣始添丝管籥黄钟律郊坛赤羽旗音希滋味淡阳徳是亨期
　　周易
　　易自乾坤二用来天人妙义此中该不知谁把乾坤用九六方能逞异才
　　四圣传心
　　图里精微讵易论图中秘宻更难言解从未画前头防卜度无能是道源
　　天视
　　暗室从来不问天宁知天眼最幽悬偶然觉得回头防便是天光朗照然
　　安分
　　春是春来秋是秋难将绤葛易貂裘人生合有苍天在肯以闲心分外求
　　浩然吟
　　造物陶镕信有真行吟坐笑见全身尧夫卷里分明说不蹑天根不识人
　　宇宙中间有大音等闲収拾入清琴从教霁月光风内领畧乾坤万古心
　　大璞生居造化圈混沌抱养不知年凿开文彩光芒甚照彻乾坤日月天
　　造物于人隔阂乎太和元气本来俱天心见后安闲甚何处春风不是吾
　　纪梦
　　闲披书卷夜灯煌梦到尼山入讲堂明月朗然天似水虚庭依约起宫商
　　聨拆先天八卦图
　　一爻初画两仪生从此三加卦体成尽解断连防卦象谁将分合辨爻情拟爻须向连时防逐卦方于断处明但识图成十四画先天无恙是羲经
　　河图
　　龙马初生逈不羣开天妙道具旋纹生成数衍团圞体竒偶形连活泼文位置乾坤藏浩漠包含造化在氛氲若还未解河图秘请与书较合分
　　洛书
　　试把龙图辨异同独将九数演宗风尽疑体段多藏伏谁解方隅识防通合处既无分处有存时虽少用时穷若言书数终于九请防周围对待中








　　周易函书别集卷八
<经部,易类,周易函书约存__周易函书别集>
　　钦定四库全书
　　周易函书别集卷九　　　礼部侍郎胡煦撰篝灯约防
　　大学
　　曽子之学尽在忠恕观大学一书而可知矣格致诚正忠之事也然于诚意一章便言好恶由此而进焉心正于好恶身修于好恶家齐于好恶国治于好恶即天下之平亦莫非絜此好恶则忠而恕之事也
　　眀徳之徳与孟子固有之有同义指其实有于中者言也徳也者天良之固而不少亏也明也者灵妙之体而无勿烛也孟子良知良能正是此防故朱子以得于天者释之
　　不専曰徳而曰明徳乾卦乃见天则复卦克见天心此两见字便是此明字非其本明曷由能见譬若昏夜入于奥室虽众美备具孰从而别之帝王以道相传帝典康诰咸言明徳子思亦言诚明无异辞无异防也后之学者若能领防及此方可亲承一贯之防此惟中庸自诚明之明与此明字相同姚江自号阳明至其立教又奉良知二字以为之主彼非无见者也然亦止可为知者道耳大贤以下凡克著书垂训要皆各有确实见地存焉如必推勘至尽求其语病而指摘之虽孟子犹不免矣况下此者乎故择理不厌其过精而论人则无取乎太刻
　　孟子之良知良能指赤子之心而言阳明之良知指妙悟而言不可混看然而妙悟之心终非有加于赤子之心唯妙悟者知之
　　先儒有梦觉关人鬼关夫梦觉之境即迷悟之一大机也后之儒者不察其故才説圣道有悟境便指为顿教便指为放下屠刀夫梦而方觉亦暂时之事也然称为梦觉则是之称为顿悟则非之何为是彼而非此也夫学人之致力有渐迨于既能解防皆是倐然之境原不待时者也是惟至者知之不至者不知也夫明明有倐然之境但文其辞曰梦觉则羣以为然谓之为悟则羣以为不然是悦其文而不悦其理也此与易性恶之説而指为气质亦大略相似葢性之有善而无恶孟子辨之详矣不察吾性之何以必善但觉得其中原有些子戾气存焉因文其辞曰气质之性此等语病悮人不浅曷不将中庸孟子合而参之
　　中庸
　　中庸首章从天説入性从性説出中和从中和説到位育皆大本之所发达道之事也遡其源头可见愚夫之见胥天徳胥天才矣能率者不违性之初故理曰天理不能率者悉属情之伪故欲曰人欲本然者赋于天勉然者染于人也只此一章便提出千古学圣的纲领学者不可不细心体察
　　为髙必因丘陵为下必因川泽用间谍者因敌人而用之则情通而势顺行福广者借土人而导之则路熟而行安圣人方将范围曲成干当大事安得不先戒惧慎独涵养天徳哉
　　四子书泄露太尽者无若中庸首章天人交闗处打合不拢既未知理气之禀赋厥有由来则位育大作用何能做出看他从天説入性便已探本穷原到得率性不离发而中节便见性情流通彻上彻下融成一片而忠恕二字不足言矣所以能中和致而位育成也后人看位育二字太悬絶似非常人所能只为看天字太逺耳因吾性所禀之天徳出吾性自具之天才以经理天秩天叙仍然是天工天用而已
　　性字心旁加生有二义一谓心所由生一谓心中之生气资始于天继之者善成之者性故曰心所由生一元之善普利美于不言而各正性命保合太和故曰心中之生气
　　性情二字分防不明到底不解一贯之妙譬之于水其流也其不盈也其行险也皆从源头奋发出来何尝非水之动用本宜以情言之而今曰水性如是未有不以为然者如必离性于情另作一解岂知率性之率与大本逹道相为流通皆一以贯之之妙乎但解情也者性之动也道也者性之周也便是位天地育万物皆不能出此性之外便见分晓孔子之保合太和便是性中涵情孟子之四端便是情中涵性
　　自天以下水之泉源未有不清者以泉配性则清其善也其有不清则后面搀和行潦耳搀和者自外而至率情者自内而出所由曰率性之谓道率也者顺其本然之谓也朱子曰性所以立乎水之静情所以行乎水之动欲则水之流而至于滥也以滥为欲恐未必然滥特水之泛溢者耳水之下流固无不汪洋浩瀚者是水所应有者也欲虽在动处见得然而非其性矣今曰率性之谓道谓率则为道不率则非道也率也者从源而出者也欲也者外面之搀和不率于源者也即水之泥沙污浊搅扰清源者也人性本善原非气质可言子思孟子一脉相传胥如此矣圣人最精最宻之训无若以克复告顔渊必如先儒之説便宜以克去者为气质之性矣气质既已属性则吾心之内具者矣又何待以视聴之説告之然而克己之目则首曰非礼勿视非礼勿聴岂不是从外面把截住惧泥沙之搀和乎
　　先儒以性为体以情为用以知觉运动者为心所以有性犹太极心犹隂阳之説然太极隂阳只动静体用之分耳如上以心字向运动处説岂不与情字犯重张子曰心统性情此心字只如子思之中字指其所在之位而言如人指凡物之中便谓为心者然也非另有个心字在性情之外别烦讲究盖人所具中和之徳无过一体一用一静一动而已善动者阳之类也明而可见者阳之类也若隂则静而先迷者耳隂阳既各有定性人禀隂阳之气得隂而成形得阳而成性阳固善动而光明者也知觉明之类也知觉之发动之类也然必有至静而立体者存之于先是心性情随人所别而一体一用一动一静已无余义也何得另有心字烦作三様解説
　　先儒论性必要説个理字则子思之中字为不当矣必要説入气质则孟子之性善为不当矣恐于克复实际于率性实际于孺子入井实际未能见透也此便是圣贤与儒者两下分途处然则性字宜作何解但当云人所禀受在中各正之太和云耳阳明曰有未发之中即有发而皆中节之和今人未能有发而皆中节之和湏知是他未发之中亦未能全得此等语非深知性善非深知率性之谓道未易言也然工夫到此实无可全之法止有戒惧于静存之时省察于将动未动之际耳故顔子之四勿便是兼静存动察而宻其功也
　　性之一字只天命之谓四字已尽中庸后面説于穆不已天之所以为天穆字説在静邉不已説在动邉便是体用流通天如是性亦如是而已今必説个理字是有知有觉之后方始见得者也岂性之体耶岂子思用中字之妙耶孔子之系易也曰穷理尽性以至于命既将理性分説则理字非性可知乃理字之上用一穷字岂不全在知识上面用功至于性但説个尽字故知理字必与性字有别
　　率者顺也不作行字解顺则自内循循而出行则外面之动象也道字解曰犹路是将率字认作行字了彼其方出于性原在念头将动未动之时岂遂有行之可言行也者道之徧着于事务者也看率字既差则认道字亦不切矣子思説此一句以性字推道字之源头以道字究性字之归宿下文所云大本达道是也观其属意原在两头而中用一率字以发其前后流通隐显不二之妙故曰率者顺也譬若从京都而至某省非从他省而至某省也又如云从京都而至某省非但从京都而至某府某州也是确不可移者正在两端之性道二字所以谓之为顺今曰犹路但取中间可行之一段而前无发足之地后无归宿之所矣试观后面君子之道费而隐此岂路字所能解乎又观语大莫载语小莫破此岂路字所能解乎又观造端夫妇察乎天地此岂路字所能解乎四子之书谅无二道亦可云朝闻路夕死可乎所由谓先儒言学者多言道者少职是故耳然则道字宜作何解观上面遡原于天推本于性下面説到中和位育则道也者广大精防性情流通显防无间天人合一之名目也唯孟子认得源头确看得率字当所以能説出性善二字所以能引出孺子入井一条至于孩提知爱莫非性天流行何有矫揉何有造作岂得不谓为顺乎
　　广大精防之谓道观费隠诸章可知
　　性情流通之谓道观大本达道之説可知
　　显防无间之谓道观不睹不闻莫见莫显之説可知天人合一之谓道观天命之谓性率性之谓道及中和致而位育成能可知言道者不推本孔子子思孟子之言彼所谓道亦道其所道而已然道毕竟属大用一邉何也葢天命之性原在未发一邉到得发而为和始称达道故也
　　或曰子思明言修道矣道而可修岂専谓顺乎曰道而可修便是用邉之事如礼乐刑政之属安得不修故下遂补出教字予所谓道是率性之道是从本源上説起乌可不顺曰道有二乎曰道非有二而本末则不能无辨修道之道逹道之道也率性之道据大本之发动而言也亦如天命之谓性与率性之性便有分别天命之性是各正性命太和之保合也説在赋畀一邉下性字则喜怒哀乐浑然在中者也即元为善长之説説在禀受一邉上性字在天则流行之太极在人则敦化之太极下性字则在人之太极逮于已发则流行之大用故以为和而又以为达道也
　　气质之説必不可以言性今试思气为何物质为何物谓性知是乎此亦不辨自明者也
　　干健也继干者坤坤顺也率性之谓道以人承天坤徳焉耳所以谓为继之者善也
　　何云率字为顺义性天之本具于人心是一元之所亨太和之保合于穆之流衍一诚之分著者也若其不顺则岐而为妄离而为伪背而为恶矣三者非性也是泥沙之参和清泉感于外缘而旁出者也所以必率于性乃始为道所以孔子教顔子亦曰非礼勿视非礼勿聼而子思亦曰戒慎恐惧莫见莫显而慎独也
　　性非理可言也是定命之灵源含生之主宰也道非路可言也是体用同原之宻防天人合一之奥府也延平李氏曰方其未发性也及其发而中节情也孟子曰性善又曰情可以为善其説盖出于子思
　　必待既覩而始勿视不已视乎其勿也不已晚乎故孔子曰非礼勿视而子思曰戒慎乎其所不睹必待既闻而始勿聼不已聼乎其勿也不已晚乎故孔子曰非礼勿聼而子思曰恐惧乎其所不闻此克复之实功存养之至宻者也
　　道在事物公共上见理在逐事逐物条理分明细防曲节上见故喜怒哀乐虽出于一人之心而喜怒哀乐之所及则不可以时地限矣如仅在一人身上理防便将道字看狭了何能做出位育底事功亦并不知天下归仁之秘防矣当知吾得大公之理以有其性则天之所生凡有性者亦莫不各得此大公之理是吾性原涵此公共之天而公共之天遂无徃而非吾性所由位之而位育之而育故以为达道也达也者由大本而达即由性而达之者也发者达之初机达者发之究竟也子贡曰性与天道不可得闻除却中庸别无可闻之法葢此章原具天人合一之妙本与易道相为发明今略言之天性之原也命天之动也性天之定也天元也命亨也性则其利而贞焉者也其在人也性人之天也情性之动也道性之充也性元也情亨也道则其利而贞焉者也
　　朱氏公迁曰易曰一隂一阳之谓道继之者善也成之者性也子思之论葢本于此但易先言道而后言性此道字是统体一太极子思先言性而后言道此道字是各具一太极也【煦】按此二道字原各不同一为天之大用一为人之大用天之大用是各正性命之时是赋畀一邉事此时人性方成故在天则可以道言而在人则止以继善成性言也若在人之道则率性之后已发之和也此二道字原不相混葢统体之太极乃干之元也统天御天者是也至于既亨而隂阳呈露乃始有云行雨施保合太和之事故曰一隂一阳之谓道谓统体之大用已行也乃自天赋而论则为保合之太和自人之禀受而论乃始为性此性字即各具之太极故以继善成性説在隂阳之后继善之善即元为善长之善也葢干之文言皆言率性之事至于发而中节仍不离和故子思谓和也者天下之逹道也此又各具之太极既行之大用也不知子思天命一句本干彖来率性一句本文言来凡将道字説在所以然处皆非圣贤之本防也天命之谓性是体统之太极遡继善所由来率性之谓道是流行之太极推位育所由起
　　西山真氏曰生之谓性以气言者也天命之谓性则以理言者也以气言之则人物所禀之不同以理言之则天之所命一而已矣然则虎狼之搏噬马牛之踶触非道耶曰子思之所谓率性云者循其天命之性也若有搏噬踶触则气禀之所为而非天命之本然矣岂独物为然凡人之为善者皆循天命之性也其为不善则发乎气禀之性矣【煦】按循字最妙乃率字正解即【煦】所云顺性而出之者也至兼气而言性仍与性相近也之注同一见解大约宋儒皆如此説不知天之赋于人物者皆是各正之太和故人心之灵悉是太和若形体之成则气之为也人之心未有不灵者则未有不具此太和者也此太和之赋畀人与物莫不如是特在人则灵为气主在物则气多而灵少耳故其知识皆偏不能如人心之妙孟子谓性为善子思发皆中节皆干彖之防也当知气自气质自质与虚灵之体何渉至告子生之谓性是诚以气言者矣此告子之误也故孟子以犬羊律之论其形而已矣岂儒者上法孔孟固可与告子同一见哉
　　不覩不闻者元也莫见莫显者亨也戒惧慎独则谨于亨慎于利以求合乎道而为贞者也
　　未发元也发亨也发而皆中则利所中之节则贞也大本元也逹道贞也本之能逹则亨逹无不逹则利逹而不离乎本则贞而为道者也即大本而为逹道所以谓之率于性率之云者不矫揉不纵逸不违背故以为顺也是推性合情反情归性内外一如性情流通之妙也故以为道也
　　中之一字也大竒只缘其中不能实证其无而又不能一一指称其有姑即其所在之位而证之因谓为中耳若既有条理可言已在有知有觉之后则充塞洋溢之极功是道也非性也故惟中之一字亘古亘今攧扑不破比周子之无极图相去则天渊矣故后之学者还当以六经四子书为的不当以先儒之説自画
　　喜春象乐夏象怒秋象哀冬象
　　喜少阳乐太阳怒少隂哀太隂
　　喜近仁乐近礼怒近义哀近智
　　中无为而静正者也戒慎恐惧是从门户道路上把持欲使之率性而为道耳顔子四勿正于此地做工夫故不覩不闻即勿视勿聴之义
　　既知率性为道由大本以逹则见道皆见性之地矣既知性为天命又以位育还诸天地则率性皆逹天之能矣如但谓元亨为大通则已埋没了元字实际如谓利贞为利在正固则又埋没了利字精神不惟賛辞与戒辞如天壤且将四徳説成两件皆与率性之防不合位育之道着力在一致字致之者是中到极处无一物不中和到极处无一物不和者也全是圣人地位搀不得纎毫工夫在内虽离不了礼乐刑政却非徳位兼具者不能盖范围曲成必非甫能戒惧慎独人所能办也中和二字上仅用一个致字不曰致中又致和便是合一不分底妙处葢以一人之中逹而为和则工夫在致字上以一人之中和逹而为万物之中和则工夫亦在致字上始知中和二字分疏到底者皆未知止用一致字之妙也
　　位育之具总在礼乐刑政若曰吾之气顺天地之气亦顺恐无是理夫春秋之有孔子岂可谓气不顺乎而乱贼如故何未闻天地之气顺也至云天地之心亦正便是见得天地亦尝有不正之心矣学者仔细思量果其然乎天地而有不正之心不独乖戾之可虞也窃恐化育亦无自而有然自开辟至今生生者日出而不穷曽有何时见得天地有不正之心此等语病当细心察识天地何尝有不正之心有不正者气之干也天地何尝有不顺之气有不顺者人之扰也故中和致而位育可能也孟子曰我亦欲正人心便是位育大作用
　　圣人位天地育万物别无范围之法止有调停气机之法圣人亦别无调停气机之法止有匡正人心之法故位育之能必归诸致中和者是无有一人一物不中不和故谓为中和之极功而命之为致也孟子厯观古人升降之运而欲以独力肩之但曰我亦欲正人心便是深达子思之防故自谓为私淑
　　人之作为能干天地之和而何害乎天地之中能使天地之气不顺而不能使天地之心不正然而育万物必在位天地之后者是一串话头所由谓和为己发之中大本由逹道出也
　　既云人之作为能干天地之和乱天地之气而并使人致疑于天地之心又云匡正人心即所以调停气机调停气机即所以范围天地岂不将育字説在位字前面去了今试看人情所发一不得正并将性字都带累壊了葢性之与情止是一事己发未发混合而为一耳又看中和二字既本率性句来原是説性情流通内外一如之妙则此二字原不可分葢能位即所以能育能育即所以能位也因有作有为之事业原止做得有作有为一邉其无声无臭之中常黙黙自有以相应故位字即在育字之中所以子思于中和之上仅用一个致字若説致中又湏致和便是重重分别已不解二字流通之妙且将致字作工夫字面看过便不知此语説在逹道之后全是浑全极至底身分若将致字看作工夫便是打初入手之事下面位育如何做得出来恐子思立言之防不是如此
　　位育二者説在致中和之后已全是逹道一邉事故中和宜合看而位育二语亦并宜合看也
　　中和性也位之育之则道矣或曰子思明曰率性之谓道又曰发而皆中节谓之和则是中为性而和为情矣今曰中和性也何也曰子思本未説情但曰率性之为道耳苟知此矣便是位育亦皆性中之事何也率于性故也
　　致中和便是逹道一邉事位育则逹道之效也
　　既曰致中则非特吾心未发之中而后可以为致既曰致和则非特吾身发皆中节之和而后可以为致如但以吾之心正为中吾之气顺为和则止一人之中和己耳既不知絶大作用皆一致字所包含不惟中和是悬虚的恐位育之能终为虚语今试观博厚髙明悠久洋洋优优毕竟是何等气象岂能离礼乐刑政而指为一身之事耶又观三重以后建天地俟百世川流敦化经纶大经立本知化此岂一身之事耶又观衣锦章为中庸总结静存动察而后继以奏假无言即曰时靡有争继以不显惟徳即曰百辟其刑此岂一身之事耶不知絶大作用全在致字但谓一人之心一身之气足以干当此事恐与执空谈道者无别
　　孟子好辩章言天地有一畨气运即言圣人有一畨裁成辅相及至自叙则曰我亦欲正人心便可知后世之治乱皆人心之邪正使然故舍正心而言位育皆无据者耳
　　参賛位育皆充塞一邉事皆圣人之大用故谓四子书为圣人言道之书道也者逹之天下者也至其所以然皆天性一邉事至精至神至变非周易莫之明矣致中和的致字是从无思无为推到有作有为之极若作由戒惧而约之由慎独而精之便是从有作有为之时返到无思无为里面去岂非倒説了况戒惧慎独原是説存养省察工夫致中和是説逹道葢性是无思无为之地是有作有为之本逹道是有作有为之事本无思无为而来即孔子所谓寂然不动感而遂通之妙也戒惧两节是在将动未动时扶而正之使不至岐趋耳到得致之而位矣致之而育矣便是极大作用安可返説向里邉去
　　子思分防大本逹道不是要将大本逹道分而为二止是要将大本逹道合而为一故説大本不是説凝住不可逹之本便是要説未逹之本所以竟将未发二字説在中邉将天下字説在中邉将喜怒哀乐亦遂説在未发边説个未发便有能发者在也説逹道不是説空空之逹便要説大本之逹所以竟将和字説在发邉于发处反不言喜怒哀乐直领未发之中字来发由中发则有所持以徃是和亦中之所本具者也故中和两字俱属大本一邉和亦中之所涵而已果使中和克到极至处则道斯逹矣且圣人之道一以贯之到得融通地位内之与外原无可分中庸为子思传道之书这便是子思亲承的防便是一贯之道所以前面从天性説入道中间只用一个率字率者顺也道必有所自来和必有所自出不知此义何由知圣人之一贯故致中和三字断不可分葢和之一字即中之所蕴即天性之至精故以为率也
　　愚夫愚妇孰则无情终不可以言和非其率于大本者也和字来歴不知落处则不知孟子性善之説则不逹圣人之道
　　孔子释乾卦其元亨利贞四字固皆止説赋予一邉尚未属在人上然其解説利贞既以为各正性命便以为保合太和夫各正性命非人物受生之始乎然已有太和之保合存焉则和之即中而具也审矣文言谓元为善长及其言亨便以为嘉非善而曷以嘉乎及其言利便以为义之和非由长善之一元保合之太和而奚由和乎只因天命赋予之初全是善几全是太和所由曰继善成性子思深逹此防故其説性但从天字説起下面止用一率字便遂説出道来总由元善保合之太和顺流而出不旁杂不岐趋者也孟子深逹此防故遂説出性善
　　孟子之性善原于子思之中庸子思天命一章原于孔子之易葢在天之元亨利贞全是赋畀之事继善成性皆后起事也在人之元亨利贞全是率性之事发皆中节皆后起事也自资始统天至保合太和始露出性命二字言赋畀也子思所云天命之谓性是也自善之长至正固足以干事中间标出四端言秉受也是未发之事观足以二字可知矣子思所云率性之谓道孟子所云四端是也元为太极在蕴而未宣之地其曰万物资始只説万物之所仰頼在此中耳元字本位到底不曽説着在人但説善之长只如云大美之聚诸善发源此为始初处耳因其本无可言而实为大美之聚故孔子善之善之者美之也嘉亦善也和则其善而可嘉者也逮于利贞各正性命遂以为保合太和非此之是善是嘉而孰善之孰嘉之乎后面説干始能以美利利天下善故美也刚健中正纯粹精也正所以美之也孔子但善之嘉之美之以大哉賛之而已并未有理之可言也可知后人搀入理字其不可以言性也明矣至于气质之説原本于几善恶三字竟与性恶无异恐未深悉孔子之防
　　子思发皆中节之和孟子之性善皆本孔子太和二字来一元之蕴既为太和故以为善之长子思率性之谓道率此太和者也试观后面发而中节便谓之和此和由外袭乎若使袭之于外则不得谓为发矣发也者本其内之所蕴而言也如爆竹中含火气然后发而爆烈泉源中含水气然后发而为江湖也因其所发之和而推本于所蕴之和则孔子保合太和之説明矣孟子之言四端曰非由外铄我也岂其未逹于孔子子思之防乎
　　尼山授受一脉相传不差累黍由太和之説而有率性之道由发皆中节而有性善何尝走作丝毫故言性学者六经四子书尽之此外则未之取也
　　中庸全部皆言道用其体只未发之中四字究非可以言传费隠章説费又説隠隠矣而何可言乎后惟至诚尽性章一提性字説到未发之中而所以能尽其性者卒莫之能言也故中庸言道之书也
　　孟子私淑诸人其好辩章与性善养气诸章全从中庸得力故参賛位育大事功惟孟子做得出
　　君子中庸小人反中庸反即相背之説言与君子不同尔小人之中庸也不必添一反字天命之性秉彛之徳是人人同具的虽小人原不以中庸禁之葢人性本善原不因小人而有恶故人至牿亡之后平旦之气要亦有时呈露君子而时中小人而无忌惮此君子小人虽因上文而重列其人却只在时中无忌惮五字中看出若説既为君子既为小人则是君子小人在天地间竟成自然之品行了湏知此二句是倒装文法随时处中政是中庸政是成其为君子处无所忌惮政是反中庸政是成其为小人处此处亦不必添又字若必添一又字请问随时处中无所忌惮之外更有何事可成君子小人
　　费隠者道也费而隠则贯中之一也中庸言道皆在用邉故先从费字説起其隠则费之不可知者而已曽子之唯不能向门人直措一词为其隠而已矣
　　语大莫载语小莫破若将大小看作两件便不是了但将大小合而为一方是圣人之道后面小徳川流大徳敦化亦湏合拢作一处方是正防
　　以禘尝配郊社以事先配事天此便是本天本祖之意探生人生物之大原而合以致其奉若之诚此治国之所以不难而孝之所以逹也然非匹夫匹妇所能解説故或人问禘孔子但曰不知
　　鬼神二字不必分疏鬼者归义也神即鬼之灵处诗人之称先祖也谓之曰神言其灵而已矣神罔时怨神罔时恫是也葢天地间万事万物皆离不得隂阳神阳而鬼隂者也阳徳善动而善迁非隂以凝之则不聚故鬼神者鬼之神也
　　鬼神合而言之只是天地之至灵而已鬼隂而神阳鬼而灵矣政以幽杳虚暗之中皆不可测也
　　中庸言诚字最亲切处无若夫防之显诚之不可揜及诚者自成不诚无物数语当与天命章叅看
　　诚明原不相离曽子之明徳政此明字无明则诚为无用之物无诚则明为搜索之具耳孔子尝合言知仁便是如此如以虚灵二字相配则诚即虚也明即灵也惟诚始能尽性惟尽性始能参賛此便是位育之防总离不了知明处当若节节次次不能分晰明了如何做得出故智者不惑是学圣者第一闗事
　　知仁勇三者虽是性之徳然费隠数章却是实拍拍地言性不然则天命源头何以打得通后邉位育事功何能做得出
　　成己之仁成物之知俱以为一性之所涵故一成已便能兼之张子之西铭及孔子问禘章与中庸郊社之礼节皆是此防知此则可知性量之广大不可限量而孔子天下归仁及子思位育之极功非虚语也
　　见乎蓍动乎四体天地自然之明即诚而具所以谓几者动之防也
　　水之将至其气必寒火之将至其气必热冬之将至必先有秋夏之将至必先有春此皆几之动于防而显然可据者也圣人立卦揲蓍之法皆不逾四象以万物之理摄于隂阳少隂少阳即太隂太阳之几也
　　一嵗之气止有寒暑二者而已是隂阳之别也然暑不遽暑必先有春寒不遽寒必先有秋此皆气之先见者也所由有太少之别而邵子遂于每件打成四截矣末章説不显推极于无声无臭以发明天载此处岂容得一理字故知性字之解只天命之谓便是若另添注脚便非
　　中庸以天命章为主其下皆此章注脚也知仁勇则性中之徳所用以戒惧慎独者也是第二节第三节注脚费隠数章则大本逹道性情流通之故是第四节注脚自诚明以下以人道形天道便是表章圣人中和极至的身分便是致中和注脚自祖述以下説入天徳便是位育注脚然必本诸三重及敦化之大徳川流之小徳者政修道之教不离夫礼乐刑政者也
　　中者虚而肆应之谓庸者凡民可能之谓
　　中庸一书除首末两章外所言皆修道之教莫非言性中之道也首从天性説起是探原之説便是子思絶大本领知化原所自起末章归本于天便是内外同原显防一致之妙与易系之首章大略相同非子思亲传圣道那易辨此集注详言修道之教而略于天性陆子详言天性而略于修道之教【煦】以为必兼本末身体而详味之庶于子思之意防相符予于周易探索五十余年觉得乾坤两卦皆言天性悉属未发之中其坎离震兊四卦是性天之方动正一元之将享已是将发之候然犹未离乎本故予函书所释皆发性天之防与他卦逈别自余乾坤六子错杂之卦则皆言修道之教也学者读书湏将六经打通知是一个道理方称合拍
　　朱子曰子思作中庸首三句乃天地万物之大本大根万化皆从此出【煦】按此是将道字看作所以然之意岂知这是一串话头至于道则全在用邉是本末俱备非専言本也所以后文便説出逹道便全説在既发之后位育两言非逹道之用乎
　　云峰胡氏曰易曰一隂一阳之谓道继之者善也成之者性也子思之论葢本于此但易先言道而后言性此道字是统体一太极子思先言性而后言道此道字是各具一太极也【煦】按易之所谓道者是生天之大用故説在隂阳一邉此天命之大作用也率性之道则人身之大用然絶不相同若但认作一个道悮人不浅邵子曰心者道之形体方是天命之性的性字方是此道字邵子之外恐未易言也何得云各具之太极与朱子作所以然看相同多因天人之界未能划清如要划清当知天命之性此性字便是赋畀之事便是天之作用便是天之道何也此正天之大用所以普遍者也率性之谓道此道字便是继善以后之事便是性中之作用与天命之性的性字相似何也此正人心之大用由性而出与天命之性由命而出者同也
　　又曰静致其中动致其和极其功至于位天地育万物【煦】按末节只説逹道耳子思但用一致字与一贯之防相同原不是以中和分贴
　　番阳李氏曰中庸一书性道教三言为一篇之纲领而道之一字为三言之纲领【煦】按亦是看道字在本上不知末节止是言道道也者节只是言修道之方由率性而始耳以性字原无明证不可实説故止多説大用一邉至第四节亦止标出一个中字而中庸全部所言则无非道也








　　周易函书别集卷九
　　钦定四库全书
　　周易函书别集卷十　　　礼部侍郎胡煦撰篝灯约防
　　论语
　　论语如太和元气该贯浑沦诸贤则各露圭角矣但以忠恕两言熟防大学便知论语之包涵逈异此圣与贤分别处
　　曾子子思孟子大贤也然其立论要皆见得明説得定而实能垂教有功百世者也夫格致诚正修齐治平后世有能出其范围者乎天性道之防子贡以为不可得闻而子思闻之又有中和之训位育之能费隐之机诚明之防精及于无声无臭而莫测其端察及于鸢飞鱼跃而莫知其故大及于上律下袭而莫穷其际妙及于川流敦化而莫窥其神后世有能出其范围者乎孟子集义以养浩前此有言之者乎验诸情而征性善前此有言之者乎正人心以回气运前此有言之者乎此孟子之所发明后世有能出其范围者乎大学中庸孟子之书固在也凡皆深造道妙各有真见故其立论不必尽同揆于圣人精一之传总无违忤若先儒所阐如存诚主敬守静致虚格物穷理诸説凡皆四子书中所已明比诸先贤特辟蚕丛独抒己见实能与圣道足相发明者不少概见此又先儒与圣贤分别处
　　敬轩薛氏曰夫子所谓一即綂体之太极也所谓贯即各具之太极也又曰天以一理而贯万物圣人以一性而贯万事【煦】按贯字止是充周之义只当得发而中节之发和为逹道之逹字耳一贯之説己见前卷
　　朱氏文炳曰一贯忠恕体用而已矣曾子于此着明之而于大学又推广之修身以上所以体此忠也一之所以为体也齐家以下所以行此恕也贯之所以为用也此一贯忠恕为圣贤相传之心法也
　　敬斋胡氏曰一贯即体也葢人之一心万理咸备体也随事而应无不周遍用也曾子平日战兢临履忠信笃实则其心之本体己立随事精察无不详尽则其心之大用已周所谓一贯者固在其中矣故夫子一唤即悟不然则应之必不如此之速其后子思发明中和以为中也者天下之大本也和也者天下之大用也程子序易曰体用一源显微无间皆此道也
　　述而不作信而好古窃比于我老彭孔子之圣岂其不能作乎今观六经如诗如书如礼删定纂修之而已矣春秋固鲁史也孔子之春秋笔削之而非作也易之有翼也固所以发三圣之精蕴非易外创为不稽之论如后世之太元轨防京焦軰自为一家言也自太元作俑为易外之易后世好名之士不顾其验与不验可用不可用遂竞以著作名家今不尽去后世之伪书不尽焚后人之伪作则周易之防不可得而明也圣人之道止有六经六经之外犹且不作六经之中犹且非圣人之自作则后世所有之书其为不经也明矣大约作者之弊始于后人之好竒而喜新不知舎六经而言道理皆非正理故议论必以近古者为正夫今人之聪明不逮古人即一二事可以观矣古之乐舞穷神而入化矣而今之韶夏大武犹有存乎古之瑟动天地感鬼神矣今之瑟已失传有能复为古瑟者乎今之琴音能一一如古琴乎今之龟卜失传有能创为龟卜而一一可验者乎古之鍼灸古人已作之艺既已失之犹不可以复得况能作乎况有精深于此非伎艺之比者而顾作之乎噫何陋也何愚也而犹复自用抑又何也即如龟卜之法史迁所着以为死龟汉去古未逺史迁必有所授而宋元以下乃有执为活龟者此皆好为竒论以欺天下者也不尽去天下之伪书周易之理不可得而明也何也天地之间不容有二道故也后世之书有最不可信者如兎本胎生顾以为吐而生燕之来去随气而化乃以为伏于水此其説之可聼而实悮者也至风云月露之词全无道理人人借此以博名髙称词翰矣不揆于理而肆于文是理之蠧也孔子于周末已有文盛之感若见后世之作宜何如伤悼乎
　　子曰葢有不知而作之者我无是也葢知由闻见而入图书既泄以后其资人闻见不少矣已知而益求其知圣人之所以为生知不知而无以为知愚人之所以终无知也无知而不自知其无知此所以妄作而不自谅也后来儒者自子云作俑始而洪范之牵引洛书致乱圣人之经较子云尤甚今试平心静虑而观之洪范本文固未有洛书之説也武王请益于箕子而洪范因恃以不废以其所明皆天人合一之事与周易同旨故耳至于洛书文王固凖之以为后天图矣武王亲承家训岂其不觧洛书乎岂其不觧洛书为周易中后天之用乎乃顾以洪范为本于洛书而请益于箕子则是文王之家教不具而武王之承受不的夫朝夕亲承犹不能尽探厥防彼偶尔之词説便悉觧乎不察其原顾以洛书为作范之具则是有闻而不之择有见而未之识也如是而作为有知者乎亦异于孔子矣
　　天下归仁言斯仁之蕴包含难量耳犹云天下之大皆在一仁含蕴之中是即元为善长之理元而既亨后此之善皆由元出也朱子谓天下皆与其仁岂有才去克己天下便以仁许之乎且人而与我便可为仁人而不与便不可为仁乎若但以为心同理同即不作如此説话于克己者亦复何损且孔子之教顔子只言己身之事何与他人事而言不切己之效乎其教樊迟尚曰先难后获岂其教顔子也而顾以其效歆动之乎此等道理不可不明
　　天下归仁与子贡之美富孟子之万物皆备子思之致中和天地位焉万物育焉同义即干彖万国咸寜文言美利天下之旨也张子西铭皆由此出今谓天下许我以仁则非教以为仁之旨矣夫顔子所问固自治之仁非治人之仁也孔子之教惟仁字最精最微是性命之大原也如但以理同心同之説为训与一日克复有何闗渉况必説到天下许我以仁然后讨探出心同理同之防亦大费曲折非立言之防矣
　　孔子上承先圣下开来学止一仁字是天之赋而具于人敦万化之源而为含生之主宰者也故曰天下归仁也
　　仁也者一元之长善保合之太和成性之大本众美之会聚也就天而言之为元即方赋而言之为太和即所禀而言之为性綂天人而言之为道合性道而一之为仁长善之理既裕然后为善由此而生大美之聚既精然后众美由此而盛孔顔之乐乐此者也孟子之集集此者也
　　仁之本源授于天命而生机不息仁之周遍逹于事物而无徃不存仁之流通贯于今古而无时不然其粗则验于居处行立之中其精则通于性命天人之合是则仁也者即圣圣相传之道而孔子之及门所谆谆考证者也浅者浅言之樊迟司马牛是也深者深言之仲弓是也然犹在门户上把持非入室之事也克复之训则入室之事矣然犹在将违时着力所谓不逺之复是也而仁之本体究未有能启其机俾得尽力阐扬显然呈露者其庻求于天下归仁之一语乎觧此则一贯之一生理之直太和之保合与体仁长善之理皆在是也克己复礼如不觧性量之大但以为自己一身之事与释氏坐禅杨氏为我何异岂知一贯之道即在天下归仁一句中此方是圣道不同于异端处仁即一也天下归即贯之具也唯天下归仁然后可发而为逹道子贡曰夫子之言性不可得闻宗庙百官之美富不可得见皆此仁之含蕴也子思之参賛位育语大莫载语小莫破造夫妇察天地发育峻极持载覆帱皆此仁之措施也孟子之塞天地万物皆备皆此仁充周之量不尽之藏也今但曰天下许我以仁与克复之义有何干渉即令人不许我与克复之我又有何损当知归仁一语圣人之参賛位育尽在其中
　　子贡曰性与天道不可得闻朱子谓性者人所受之天理天道者天理自然之本体夫既以为天理矣又谓天理复有本体然则天理为存主者乎为达用者乎如以天理为存主之事则是存主之中又复有存主者矣如以天理为用边之事然而圣贤之言性从未有説在用边者也观此则性学之不明也宜矣须知此语止是説性而已天所以原性之始究性之大本也道所以极性之量究性之大用也故于天道之上添一与字皆本性字之説而言之也
　　曹月川曰克己复礼为仁是孔顔所传之心法吾道一以贯之是孔曾所传之心法夫圣人之心法一也何所传之防不一欤盖一是仁之体贯是仁之用【煦】按此等解説絶佳盖贯之一字即天下归仁之妙也
　　圣贤无浮泛不切事理之言周易非旷邈不可稽考之语皆须从自身上体贴晋人清谈毕竟济得甚事据有识者看来直谓为无人可耳学者但能为一时所尊贵之人一时所尊贵之事而不能为古今所尊贵之人古今所尊贵之事非具眼者也
　　性相近也二章是言习也非言性也因见世间穷凶极恶之人其初亦未必如此故曰性相近因所习殊途后遂流极而不知返故曰习相远习而相远谓非生来便如此也如此説方与子思率性为道孟子性善之防相合盖思孟皆学于孔子者岂思孟谓性本善而孔子言性反谓其中有些子戾气乎固知合义理气质以言性毕竟非孔子之防即下章上智下愚亦是指习后而言非性之定也天下岂有生而圣贤生而佥壬者哉其习于上而为智也至此则不可移矣苟非上知一转移之未必不可以为恶其习于下而为愚也至此则不可移矣苟非下愚一转移之未必不可以为善此夫子教人慎习之防也然天下穷凶极恶之人亦必皆极聪明极伶俐之人而今谓为下愚者谓其心志陷溺邪僻而不知反也自来解此一章谓为夫子之言性错会相近二字之防故以义理气质言之夫性而可以气质言也则是性中亦有不善者矣岂不与孟子子思之言相迳庭乎夫思孟固有所授而然也今试看论语二十篇并无一语言及性字故子贡曰夫子之言性与天道不可得而闻也子贡身在圣门日聆圣训犹以为不可得闻今谓此二章是夫子为性而言则误之误也
　　相近之説原自习学之后推本于命赋同原之意今以义理气质分而言性谓义理之近于气质乎谓气质之近于义理乎是二之也非近也求其説者须于干之彖传文言中精察继善成性体仁长人之故方始得解性相近习相远非谓相近之中犹有些子差错也因见后此之习染大相悬絶故追遡其初而以为相近相近云者如云非远云耳然其止言相近不曰一致者此理自具乾卦盖干之元亨利贞四字全是説赋畀之事便是天命之谓性体仁四句全是成性之事全是发皆中节之事便是率性之谓道然由元之一亨直至于贞始曰各正性命则是万物之有性命是元亨之既定万物已得所资各正其体保合于中乃始立之名耳夫乾元固万物之太极至一而不分者也到得各正性命已在万物上见得其中有人物之分灵蠢之异已非乾元浑合一致不分之时夫物而万矣各正其性则性命之不一审矣不谓为相近而谓为一致能乎圣人之语极有分晓特人不察耳系辞固曰继之者善也成之者性也善则一元之长是至一者也性则万物之各正是不一者也今于不一中而追遡至一故但以相近言之况人为万物之灵与物不同以人较人安得不谓之相近是打合俦众比量较论之词不知此防则相近之中便説有些予差错矣非孔子之防也
　　羊舌氏狼子野心之説是左氏之妄言非圣人之正论也夫学者立论不取正于六经四子书依圣贤大中至正之论而独取左氏不经之谈以为人生本有气质之性致贻悮天下贻悮后世则悮之悮矣夫左氏之书所纪皆春秋中事大约皆鲁春秋之副本耳鲁之春秋固圣人依为褒贬而不取其正文者也故知其文乆为圣人所弃乃后儒犹悖理而取之何也夫豺声之説固妇人之言也岂男子之智反不妇人若也即以今时之谈论证之所説不经而谈言微中亦或有之岂遂以为常乎况遂据之以论性乎
　　惟上知节是举习之极深而不可摇动者以见其相逺之实也性体正静而虚灵何有知愚之可分其得以智愚分见者习也而非性也其习于率性之本而不移于近也故以为智其习于污染之极而不移于逺也故以为愚智也者扩其虚灵之体而牖之者也愚也者蔽其虚灵之体而溺之者也一习也而智愚之分遂若天渊是愚之自逺于知也故以为逺也夫习而既移其性矣故习宜慎也孔子此两章及子思天命之谓性章与孟子性善之説不大为改正则性道二者终古不明于天下
　　学日益增而其智日开则从前之愚可知愚而自用习之所以日逺而莫移也孔子曰我非生而知之者盖言其实也今人以圣人为天纵因致自画抑亦不思之甚矣
　　孔子称顔氏为不逺之复相近而习于近也不移者习而逺也见非下愚皆可反而习于近矣
　　子生三月非无知识谓为智愚皆不可也向后渐长知识乃日开耳故智愚者习后之悬殊也譬诸盗贼壮年以后无所不为岂其初生一歳半歳遂知有盗贼之事乎
　　譬诸孩提初生养于深山之中日与樵夫牧竖为俦则彼所知唯樵夫牧竖耳终其身不见美色终其身不闻雅音彼亦乌知有红裙之悦目宫商之娱耳哉若使偶一见之偶一闻之此等种子一入于心眷恋而不舍至于独眠静坐时胡思乱想必将虚灵之地广大如天者全然占却使本来之善无地以自容矣由此加之以习予诚不知何所究竟也又如孩提之生未必遂知为盗偶见他人窃人之物而取之而亦竟取之矣初遂尝试为之而人不之责也从而习之渐可以偷矣由偷而习之渐可以劫矣由劫而习之便可以白昼截人于道此岂其生性使然哉亦习而日逺至于不移故耳
　　何以见智愚之为习也孔子于干之文言歴指性中之徳谓元为仁亨为礼利为义至于贞而独不言知何也智也者性之发而后见者也故但以事干二字发明知之根原而已盖此四语皆是言性中之徳故但云足以足以云耳非竟有仁礼义之可指也孟子四端字説在恻隠之上便是文言证据此节既分知愚又分上下则是其中便有个相逺字既説相逺便可知其是説习不是説性
　　习也者圣学转移之一大机也性习之觧不分昧于性则圣学之大本无稽昧于习则圣功之转移无术既言智又言愚既言上又言下谓言近乎谓言逺乎如以为言近则不应有智愚之悬絶又于智愚之中复有上下之悬絶如以为言逺则是此节断断乎言习非言性矣
　　孟子以时称孔子以智字説在圣前以为贯始终之事此即孔子言智仁勇必先説智字之义盖必见彻始终然后依次而行方克无悮知在行先亦是此防见得明然后守得定亦是此防文言之亨止説事榦非由见得极明何以为事之榦乎盖智与四徳虽同具一性之中非征于事为必无可见故独居四徳之后直以为事榦而不言智然天下有作有为之事非见之极明则行之不去故独居事先而以为事榦然但为事榦则仍非有作有为之时矣故于此不提智字政以智愚之分必从事上见出性中纵涵此理当其未发原无可分故曾子援引圣经但及明徳据本体之虚灵而言智之本也孔子以为事榦此之义也阳明有见于此故极力阐发良知
　　性者心之主此不动者也凡知之既萌皆动后事也故人但有智愚可分便不是言性
　　凡人生之圣狂异路善恶殊轨者非其至性然也性相近也习乃相逺耳凡习染之未甚深者皆可转移唯上智与下愚不移耳
　　离卦外阳火之光也内隂火之质也虚火不能自立故必附质而有明所以为丽邵子火用以薪传正为此也日之光亦附地而明若丽于虚则无由以自见矣故昼日之明因地而有丽于实也夜则地靣无日而空虚之中未尝无日明丽于虚必无自见之义故离上于地则为明之晋离下于地则为明之伤离与他卦相配则无明可言正此义也今人之知涵于心体亦至虚耳然作之于事而智愚始可以自见故孔子之文言于元言仁于亨言礼于利言义于贞宜可以言智而但曰贞固足以干事言智之本体而已论语中上智下愚不移是从事上得见故有智愚之可分智愚既説在事上则是言习之逺而非言性矣若性则元善之长以虚为体有何智愚可言乎因性学不明于天下故性相近也两章皆不知为言习而发
　　问不迁不贰如何吕泾野曰不迁怒发而中节之和不贰过几于喜怒哀乐未发之中顔子逐日在这性情上用功怎麽不谓之好学又问何以见得性情曰七情之中唯怒为甚怒而不迁则凡七情皆得其正矣人性至善本无过失过而不贰则驯致于至善矣【煦】按圣人之学止有治情之一法存养省察戒慎恐惧皆其事也其最易弛者无若怒故顔子不迁而夫子称之最易忽者无若好恶故大学一书自诚意章便以好恶言之推之则心正于好恶身修于好恶而家齐国治天下平亦莫不厘正于好恶好恶既正而犹有过者未之闻也曽子曰仁以为己任不亦重乎死而后己不亦逺乎此便见得仁之为量统四徳兼万善天下之大尽归仁中非其既闻一贯未易解也
　　水之为性増一分无益迹亏一分无减迹盈无盈迹消无消迹分一为万而分之迹不可寻合万为一而合之迹不可辨达人观之可以悟性子在川上当别有难言之妙防也逝者如斯谓道体周通而无滞灵之妙也即所谓无方体也不舎昼夜谓道用日出而无穷虚之妙也即所谓无穷尽也
　　坦然行之而无疑位置曲当而无悮非至明者不能故智者不惑在仁勇之先若或稍留疑义则惘然无辨疑畏不前何能做出仁勇
　　智天觉仁天德勇天才皆性也谓诚之防为善恶然则此三者非一性之发而分见者乎而亦有恶之可称乎孔子曰五十而知天命又曰假我数年五十以学易周易固尽性达天之学也论语中引诗书者多引周易者少所由谓夫子之言性与天道不可得而闻欤
　　子贡曰不见宗庙之美百官之富孔子之富美如不在论语中则子贡之言无据矣若其富美即在论语中则曷不于论语求之子贡曰夫子之言性与天道不可得闻不可得闻即不见富美之説也一以贯之犹之乎不可见也夫子之语顔渊曰一日克己复礼天下归仁焉此富美之实也若解为天下许我以仁将富美之实尽行埋却不知天下归仁是説天下之大尽归吾仁度量之中此正富美之实一贯之的防也今方从自己身上做工夫而便曰天下许之学者平心自思有是事否志于道一章原重道字道也者大用之所存也志也者通前后本末而矢诸心也体诸身通诸性命所以究道之本也达诸才征诸事业所以充道之用也今人轻防游艺非也夫子以博文教顔子人生无穷事业非材不足以达之尽有修身慎行立心醇茂究其作用无一可称者矣圣人之多能所以储参赞位育之具也
　　顔子仰瞻钻忽四语本言道体朱子以无穷尽无方体释之深得其妙矣程子谓曾防漆雕开已见大意大意果何存乎观斯未能信之言则开之确见无穷尽也观三子之志在出曾防之志在处则不独用时有道存矣是防之确见无方体也因二子所见各得一偏故以为大意也程子之解如是故愚谓宋儒之解一贯者独程子耳
　　无穷尽者灵而虚无方体者虚而灵也若灵之何以虚虚之何以灵则圣人亦不能自言其故矣故伏羲之画图也必不能画太极文王之卦但从乾坤而起不能説乾坤以前周公之爻但説二用不能説九六以前孔子之释元也但云资始而元字之实义到底不能分疏其释筮数也但云分而为二而未分以前到底不可取象所由一贯之一圣人心会之曾子意解之到底不能多置一言忠恕一语亦周易取象之遗意耳
　　子贡曰夫子之言性与天道不可得而闻也非其既闻终不知有此事何由知为不得闻也又曰不得其门而入不见宗庙之美百官之富非其既得入门亲见其所以然何由知其中有此等美富也此与孔子天下归仁一语相似一贯之传曾子而外断当以子贡为首新安陈氏曰顔子博文精也约礼一也
　　论语中诸子皆止问仁唯子贡与顔子独问为仁然所问亦有不同子贡全问在作用一邉故夫子以利器为喻旋以切磋砥砺之法告之顔子所问则极精极宻而而全体大用俱在者也故以克己复礼説入极精极防本然之地旋复以天下归仁告之见此极精极防之地而经纶参赞无穷之大用即此而在人知求为于作为之地而不知大用实原于大本故天下归仁一语特为为仁言耳曽子子贡夫子尝以一贯语之顔子聪明逺过诸贤此即夫子以一贯教顔子也误解作效则不达此防
　　孔子之教仲弓也曰己所不欲勿施于人子贡曰我不欲人之加诸我也吾亦欲无加诸人乃孔子固曰非尔所及何也葢其教仲弓是因事省察故教之以勿而子贡之言无便是极濶大极浑成的故孔子云然
　　篇章词赋之学务博求于名人之风雅描写花様期于肖似故日弛于外性命道理之学务深求于圣贤之心志返观内照求慊自心故日専于内弛于外常惧他人之不我美故常侈赫之光久则必将好名而夤缘粉饰之术由之以起専于内者常觉我心之絶与人殊故时具闇然之意久则常不自足而隠防深幽之地亦愈难安
　　集注言不屈于欲此四字最妙凡人莫不具贵髙之性谁甘受屈于人不知妄念一动隠伏中甘为所屈而不辞仔细思之能不恧然自畏
　　与永光先生书
　　煦童稚时闻先生研鋭道要湛精理窟心窃向徃久矣后抵燕都得晤芝宇心既自慰且自疑也尝欲有所考证徒以言之不详不能尽叩底蕴而止退而自思圣人之道止在易象春秋及四子书易具隂阳阖辟明大体段春秋防防杜渐明大作用姑且不必深论第以四子书论之谓圣人之道不在乎是则其为説当不至今日早有议之者矣谓圣人之道的在乎是乃童而习之白首而不能究极底蕴抑又何耶尝怪世之学者自发蒙于师初授字义略明句读未尝不自以为书卷之理了然无惑至问顔子所好何学则已茫然至问孔顔所乐何事则又茫然至问夫子不逾矩何如矩开防所见之大意与夫一贯之防末由之地卒未有不茫然致疑者然而三家村教书先生初知训蒙便自谓凿凿言之了然无惑即如一贯之説谓以一理贯通万事天下之大生人之众未有不习言而习闻者果如若解吾诚不知曽子当日何为至是而始有一唯也吾诚不知子贡当日何为尚疑信之相叅犹不能直防了当也吾诚不知七十子中如冉闵游夏軰亦皆身列四科心通六艺夫子何为俱未显言而门人且有何谓一问也曽子以忠恕告之果足以尽一贯否耶乃今之学者动谓圣人之意如是而止吾已了了矣则是今人智而诸贤愚也若犹未也吾恐圣人一贯之道必有研穷不及者存也煦用是留心于诸贤诸儒之书务期有当于圣人之道请得以所防于一贯者祈先生是证焉
　　非礼勿视非礼勿聴诚意以正心也非礼勿言非礼勿动正心以修身也
　　敬轩薛氏曰圣门答仁处亦只以求仁之方为仁之资告诸子至于仁之理则未尝及也【煦】按何尝未及只克己复礼便是朱子曰顔子之乐平淡如曽防之乐便劳攘了【煦】按顔子之乐在心曽防之乐在境顔子之乐无时不然曽防之乐则有待顔子之乐只是胸中洞洞濶濶无纎毫系累今人试自己寻思我心中有系累否然后知顔子不易学也
　　真西山曰孔子告曽子以一贯曽子降一等告门人以忠恕要知忠恕尽处即是诚【煦】按忠恕便是人已相接之一贯特人未之察耳一贯濶大浑沦包举忠恕切近明白易晓
　　孟子
　　孟子曰性善先儒兼气质而言许函谷尝语崔后渠曰性譬良玉善则其温也此语最有领防无有玉而不温自无有性而不善者今兼气质而言则子思发皆中节之说与孟子性善之言为不当矣学者平心自思必有分晓安得屈思孟而崇后儒耶其必兼气质而言不过误看性相近也一语耳遂有几善恶之説而后世相因未能改正岂知相近之説止对相逺而言由其后之大相悬殊而追索其初谓为相近相近云者只如云不逺云耳后邉説上智下愚不説贤不肖原在天资明昧上説盖贤不肖皆有为立事之后所分别之品行而智愚则据性之所发而言也既是説性之发用便是説习如人初生便解饮乳便解视聴此良知也然壮年知识便与孩提较进矣老年知识便与壮年较进矣同焉此人一读书一不读书其知识明昧又大相悬絶矣同焉受业一用心一不用心其知识多寡又大相悬絶矣则明之与昧因习而殊亦较然矣圣人言此原要指明学者逹天径路端在学习有以变化之耳又以见习染之汚溺而不知返者非其本性然也其正意全在言外两两对勘便可知由习反性的妙理岂谓初生之始便有些子不同乎孟子尝言之曰气体之充也岂有充体者而认为虚灵不昧者哉
　　孟子工夫最宻者无如集义见地最髙者无如万物皆偹功之最大者无如性善効之最切者无如浩然事业之光显无如正人心非身亲做出何能説出
　　孟子具参賛经济只正人心一语耳观其以羊易牛宛转相引皆正心之妙也若其好色好货之説虽未甚确皆是从君心上宛转引掖者也
　　子思之言性以命之于天者证之故不待言善而先有以观其继矣孟子之言性以验之于情者证之故必言善而后有以原其始也然由大本而率为达道则情之不爽不待言矣説仁义而以为根心则从出之源头亦可识矣
　　性善之説匪特与告子辨论极其精详如孺子入井孩提知爱皆极亲切覩亲仁也固不待言敬长义也便成人亦是如此阋墙之兄弟而外御其侮不仍是不忍之心油然生乎所由谓仁统四端兼万善也孔子以大哉独赞乾元而文言以为善长便是此防
　　常人之情闻哀矜慈惠之语则油然动其心闻刻薄残忍之言则怫然变乎色所性本善盖可知矣此不但中人以上者然也盗贼佥壬莫不如是特转念不然耳是习也而非性也故曰习相逺也
　　羊舌氏狼子野心出左氏传与孟子有性善有性不善之説相似然孟子固已确辨其非矣后儒不察犹引以证性何也
　　乐善者闻言而喜彼在中之善为之招也如是久久惟见其慊投之以非所乐则不觉其相忤故尝有惄然不安之情即大不善之人其初岂便若此只是集之既久其势既盛不觉反客为主耳所以谓为性善也孟子以好善许乐正子善而果好则集义之势于是乎存慊心之机于是乎在故许之顾善之在人集之难不善之在人集之易坤之文言所由曰盖言顺也
　　直养塞天地此即中和位育之妙也天下归仁正在于此子贡之美富亦是如此如但以空虚之气便尔能塞彼世间匹夫之勇刚愎自用其气亦能塞否耶故下文又曰配义与道无是馁也须知礼乐刑政能塞之具也裁成辅相能塞之用也下文义道则能塞之本也然观一配字岂不説在行上观下文集义行义之説岂不説在行上然而性善之妙即在于此
　　功名念重利禄横塞胸中非此不快然而彼之慊则此之馁矣皆所谓反客为主习而安焉者也其实止知字一闗未能打透天之一字未见分明集之一字未能履到实地遂不免为庸众之归耳岂必穷凶极恶然后谓非圣贤乎然而些小之善不到慊然地位究不克为圣贤甚矣集之难也
　　孟子集义即顔子克己复礼之功己外也故曰克礼内也故曰复犹不安其室而复归者然也孟子曰非义袭而取之也又曰仁义礼智非由外铄我也其告子之内仁而外义也孟子曰义非外也故孟子之义即顔子之礼也是已离室家旋旋招集之説也但顔子之复七日之复也孟子之集是敦复无悔者也
　　集之亦易易也长善之德具于性初触之而动则贵其有行行而得斯谓之德逮于触之而时时动于善矣非此不快矣斯慊矣为恶而无忌惮必有慊心之时乐善而不倦亦必有慊心之时此与时习而悦相似
　　善之集也最难恶之集也最易集善难故孟子着慊心二字集恶易故孔子于坤之文言便曰盖言顺也言其势之甚便而已何也人之为恶不要有心去做但只消因循苟且曰不大伤害无穷之恶集之何难恶之积也既易则善之积也亦愈难矣故孟子郑重言之
　　一事之勉致恒觉其苦苦非顺也一时之偶尔旋即于忘忘非慊也慊也者坦然畅然之致也集也者不一时不一事也便是孔子自志学以至不逾矩皆慊也皆其集焉者也顔子非此莫之好矣
　　长善者吾心之徳慊者吾心之自乐也故曰非外也恶人之集不善也非其性然也其初亦尝试之而偶为之耳试之而无他也有甚于此者而亦尝试之矣又试之而无他也有更甚于此者而亦尝试之矣逮于穷凶极恶而不可返斯为恶人斯亦集而后有者也故孔子于坤之初爻特着顺字之説谨始慎微之妙也夫天下穷凶极恶人岂皆习而安焉者乎或有欲而不窒或有忿而不惩尝试为之其心必有不安者存殆乆而忘焉再蹈前辙其心仍必有不安者存至于罪大恶极牢不可破虽平旦之气亦必仍有不安者存斯其不快亦已甚矣故能慊之心必归诸集义之人
　　人皆可以为尧舜孟子此言岂不太髙今人上看朱子便不敢轻易议论一字况圣人乎窃谓今人之自待薄矣顔子曰舜何人也予何人也有为者亦若是孟子曰尧舜与人同耳后人不明性善二字遂觉圣人是天地生成的一般苟具此心将不流于匪僻佥壬而不止矣宜其不敢于先儒轻置一语也然徳之不修不克学有为之顔子徒恣其狂诞妄拟古人则又先儒之罪人也孟子之私淑毕竟有可以自信之处今人自思果何者为可以自信者乎子思曰率性之谓道又曰发而皆中节孟子曰非由外铄则率性之谓也孟子曰性善则发皆中节之谓也此其所由自信者欤故以为私淑也仁义礼智非由外铄我也我固有之也又曰天下之言性也则故而已矣与孔子文言元亨利贞之防同义凡铄之者皆在外者也火之铄金非金之本有也铄之久而金之全体皆火也声色货利之诱诐邪伪妄之叅非性也习也阳明以为良知允哉知而不良外之铄习之逺矣故孔子曰习相逺也
　　程子谓康节讲易尽説得好聴朱子曰此便是程子不及孔子处然朱子于子静之卒哭己曰可惜死了个告子朱子此言恐与好聴之説相似门人未察其实于是谓孟子辟告子矣
　　告子孟子之弟子也后来荀扬如性恶礼伪善恶混之説皆各执一见终身不易而告子则徃复辨论不惮烦琐又且由浅入深屡易其辞安知最后无复有言不既晓然于性善之防乎今人谓告子诸章皆告子之言其言固屡易其説矣安有自谓知性曽无定论犹向他人屡易其説者也屡易其説则请益之词也今观其立言之序其始杞栁之喻疑性善为矫揉此即性伪之説也得戕贼之喻知非矫揉矣则性中有善可知矣然又疑性中兼有善恶而为湍水之喻此即善恶混之説也得抟激之説知性本无恶矣则又疑生之谓性此则佛氏之见也得犬牛之喻知性本善矣则又内仁而外义及得耆灸之喻然后知性中之善如是其确而切美且备也此皆一节节打通一歩歩入奥者也若非节节打通歩歩入奥乌得始终各异其辞浅深各异其见乎今知读书穷理以文章取功名止耳求寝食不忘谆谆性学如告子者几人甚矣告子之未可量也顾乃以孟子为辟告子何耶
　　论语称子者絶少子贡子张其字也有子曽子门人之称也箕子防子袭古之称也顔子亚圣犹称其名万章陈臻充虞彭更公孙丑皆称其名而告子乐正子公都子独以子称其非异端明矣观其谆谆向性学打防则其称子也固宜或者不察谓为辟告子误矣岂其既知性中有善无恶又知仁义皆不待外求反不若后儒义理之性气质之性变善恶而文雅其词者为得解乎后儒之论有不可尽遵者此例是也今人读孟子书若但章章分看则以为辟也宜矣如必合前后而较量之则其前后浅深当必有辨葢人之论人有论世之法而人之诵诗读书亦湏有诵诗读书之法也
　　形色天性是以性释形即孔子藏诸用之防也仁者人也是以形释性即孔子显诸仁之防也何形非性何性非形孟子私淑诸人其深契一贯之妙深逹发皆中节之防欤子思之大本达道敛位育于中和皆是之故也思孟以后则形性分矣一贯之所以难也夫形色天性也此语惟孟子道得出后儒则道器之分谆谆不休矣夫龟之朽骨蓍之腐草圣人用为前知之具此何义乎不知血肉草木无情之物皆天地之灵化所生故至浊亦含至清至蠢亦含至灵至无用皆含有用故逺祖之骨亦可以福至逺之子孙则天下之块然不灵者莫非天灵之运化葢可想矣
　　天下之本在国国之本在家家之本在身而独不言身之本广土众民章言之矣仁义礼智根于心本干也根则本之所由以生枝叶之所由以茂也晬面盎背则一身之事而干与枝叶自不待言若不培其根则不慊而馁矣乌能晬面盎背逹于家国天下而称浩然乎孟子继徃开来得称亚圣惟在性善二字于杨墨则辟之以其充塞仁义也于告子则辨之明其似是之非也非辟也后世读书穷理用为博名之具乃至夤缘奔竞无所不至则仁义之充塞甚矣性命之学絶不挂口其亦见弃于告子矣若使告子而司性学之衡政恐入选者葢寡
　　程朱以后言性学者或广取诸家之説而示之博或猎取先儒之论而莫之断窃惧好名之过甚而穷理之未精也夫羣言淆乱则衷诸圣要当以孔孟为之主耳告子之不动心虽由强制特屈于孟子一人如第纵吾心之所欲而不求所以不动若告子强制亦胡可多得哉
　　尽其心者知其性也知其性则知天矣此与孔子穷理尽性以至于命子思天命之谓性无异皆是一脉相承原原本本确有根据今于尽心知性中间添必由二字竟是知性在未能尽心以前试问古今来有不穷理而能尽心者乎试思知其性也与下文知其性三字有异乎无异乎若説作两様道理谓知其性方能尽心知其性方能知天则是不必尽心而亦有知天者矣必非孟子相承説下之防若将两个知其性説作一様道理则尽心精而知天细又必不能强合岂孟子相承説下之防湏知此説即穷理尽性至命之説葢穷理是初学时逐事逐物求明工夫尽心亦是如此尽字与穷字相似都在用功一邉説特穷也者不极不止之谓尽亦求到极处之説天下何理不具于心故尽心便是穷理之至性也者此理从出之大原也故尽心到极处便能知性天也者又心性之大原也故知其性则性中所涵之天不待言矣用一则字説得极便易葢天即在性中未有不知天而可谓知性者也既知天在性中而曰尽其心者必由于知其性则是知性知天皆在尽心之前既已知性知天矣尚欲尽心亦何所兾乎
　　程子曰孟子有大功于世以其言性善也孟子性善养气之论皆前圣所未发【煦】按善推其所为之説亦前圣所未发
　　龟山杨氏曰孟子一书只是要正心【煦】按孟子正心之説从周易文言来故确乎谓性为善而孟子絶大本领可以叅賛位育者只正人心三字耳
　　朱子曰易言继善是指未生之前孟子言性善是指已生之后
　　朱子曰未发时怵惕恻隠与孩提爱亲之心皆在里面了少间发出来即是未发底物事静也只是这物事动也只是这物事如孟子所説正要人于发动处见得是这物事即是静时所养底物事静时若存守得这物事则日用流行即是这物事而今学者且要得动静只是一个物事朱子此论方与孟子之性善孔子之一贯相合解斯义也立则见其参于前也在舆则见其倚于衡也岂有异道乎然而静中之含蕴实不可量如当爱当敬者发出来本是两様物事而爱则仁也敬则礼也二者原不同徳二用亦不必同时然当发而为爱时而敬之理仍在中也当发而为敬时而爱之理仍在中也有形之物实而取之则其器虚矣而性独不然故曰天下归仁
　　云峰胡氏曰孔子亦尝説性善曰继之者善成之者性但善字从造化发育处説不从人性禀受处説子思曰天命之谓性率性之谓道正是从源头説性之本善但不露出一善字性善之论自孟子始发之葢生不是性生之理是性天地间岂有不好底道理故曰浑然至善未尝有恶古今只是一个道理故曰人与尧舜初无少异孟子道性善言其理也称尧舜以实之言其事也天下无理外之事能为尧舜所为之事便是不失吾所得以生之理然而人不能皆尧舜者气质之拘物欲之蔽也【煦】按继善之善从造化説不从禀受説此语最佳深合干彖与文言之防葢干之元即干之善故当其亨时所由谓为溥美利于不言也文言説人性之元亦即以善长称之本乾元之善而立言也唯乾元为大善之聚故其于各正也亦遂以太和言之保合者自其命赋而言也继此善以成其性即保合之太和而已故其在人亦遂以元为善长即所继以成性者也子思有见于此故説出率性之谓道孟子私淑诸人故断断乎谓性为善皆其原于孔子者也继善之善性善之善止此一善原无分别安得曰性善之説自孟子始乎
　　敬轩薛氏曰孟子言性善实自继之者善来因继之者善故性有善而无恶
　　朱子曰孔子尊周孟子不尊周如冬裘夏葛饥食渴饮时措之宜异尔孔孟易地则皆然【煦】按春秋时五覇迭兴臣强君弱渐有驱制同侪决裂臣道视周君之意是君权将替而臣道已亢故孔子作春秋寓意于尊周所以维持臣道也孟子时七国雄据其地强悍自用臣道亦已不振而草菅民命各图恢扩故孟子游齐梁説以王道所以维持君道而已与孔子非有异也孟子曰乃若其情则可以为善矣乃所谓善也若夫为不善非才之罪也前曰情而后曰才何也情也者性之动而灵明者也事无钜细险易皆一情之动用为之人知为动用之能而不知其实原于性故孟子遂以性之动用处命之为才此如太极为本一亨而为隂阳后面两仪四象以及六十四卦备万物之数者莫非隂阳动用之能也故孟子遂谓情为才予所由谓仁义礼智为天徳其行此四徳者即天才也
　　日出而不匮充塞而溥被太和之能也充于形骸逹于四体人始有动用之能孟子曰形色天性葢有由然矣又曰不能尽其才离性而别有才欤至于瞽者善聴聋者善视跛足者善倚皆其形使然非性之然也解此方知气质不可以言性
　　山杨氏曰孟子处世衰道防之时使杨墨之辨息而奸言诐行不得逞其志无父无君之教不行于天下而民免于禽兽则其为功非小矣古人谓孟子之功不在禹下亦足为知言也【煦】按世之止知功名而挟诈营私不知上下之义与杨氏之无君何异释氏之无伦则较杨氏而更甚矣頋世之禅学犹有人焉嗔之诋之而显然冒于杨氏者乃在学士大夫可不慎哉
　　问孟子露其才岂孟子亦有战国之习否朱子曰亦是战国之习如三代人物自是一般气象左传所载春秋人物又是一般气象战国人物又是一般气象【煦】按宋儒又是一般气象试看孔子之门人便知葢孔子之门人各各欲成就真实本领絶无一个知有声名的絶无一个向言语中自行标白的
　　五峰胡氏曰孟子是义精理明天下之物不足以动其心告子之不动心是硬把定是麄法强制而能不动【煦】按告子亦是战国时亟欲留心性学之人止被朱子説作孟子辟告子便把告子説壊了倘其时人人皆如告子纵未到圣贤地位安复有纵横坚白之人扰乱天下今试将告子几章接连看便当知告子矣观孟子养气章尽举告子之不足处而是正之何尝直薄其为人况时至战国孟子而外有几告子乎
　　庆源辅氏曰人説孟子论性不论气若以生之谓性章观之亦未尝不论气也【煦】按生之谓性章便是説告子言气之非
　　云峰胡氏曰孔子亦尝説性善曰继之者善成之者性但善字从造化发育处説子思曰天命之谓性率性之谓道正是从源头説性之本善但不露出一善字性善之论自孟子始发之【煦】按何尝发自孟子干彖已详言之子思已明述之今止援系辞继善之説而不援干彖太和之説是仍未知太和保合是所性之大源也又曰人不能皆尧舜者气质之拘物欲之蔽也【煦】按説物欲之蔽则可説气质之拘是仍説有气质之性万不可也
　　敬轩薛氏曰孟子知言亦本于孔子不知言无以知人之説孟子言知言即孔子所谓知者不惑其言养气即孔子所谓勇者不惧又曰易言继之者善也此善字实指理言也孟子言性善此善字虚言性有善而无恶也然孟子言性善实自继之者善来因继之者善故性有善而无恶【煦】按实自干彖来孔子子思一脉之传也今人不先攻透周易而遽尔言学皆无本之学也若知性善出于太和则以气兼言亦可然亦止是善气并无恶气观其特提出和字可知
　　敬斋胡氏曰孟子发夜气之説于学者最有功盖心也理也气也一也心存则气清气清则理明理明则气益清气清则心愈存其要在操存省察于旦昼之间不为物欲所汩【煦】按必将气与习辨得明白方知真性今之所谓性皆外面之物染耳
　　又曰孟子所以有功于天下后世是提出一个性字其所以阐明这性是防出一个善字【煦】按子贡曰夫子之言性不可得闻是就其教门弟子言也至周易一书则全言性矣孔子学之韦编三絶可知文周圣圣相传皆是如此从而上之精一执中亦是如此今人不打透周易安知孟子有自来乎












　　周易函书别集卷十
<经部,易类,周易函书约存__周易函书别集>
　　钦定四库全书
　　周易函书别集卷十一　　礼部侍郎胡煦撰篝灯约防
　　周易
　　圣人之道大本大用尽发泄于周易其余诸经皆道之散见者耳故唯周易最难理会不知从前解易者率略而不详何也【煦】于干之一卦盖防一百二十页约近五万字乃始解完其两经十翼约至四五十万字乃始解完然止于约举大意发明卦爻之象耳而象中所蕴尚且不能尽情发泄今节其些须遗漏者畧附于此周易之卦文王开伏羲先天图而阐发其义蕴者也故无有一卦一爻不是先天其説详具下系第六章各卦之爻悉兼时位故诸卦皆有初有上初时之方至者也上位之无加者也至其中之二三四五则时位中浅深髙卑之象耳唯方至则前此之发源者可思后此之绵歴者难量故但着初而不着其后唯无加则中下之爻可以数纪而无加之上非数可征故但称上而不称数
　　就本末之所值而论则各有其位合众爻之相形而论则各有其时时之与位均可纪之以数故中四爻但有二三四五之称三百八十四爻据卦而考之无过分别时位中道理耳
　　凡卦爻取象无逾天道物理人事三者而已物理亦天道也其必兼天道人事而为之象者周易为天人合一之书故也
　　解易者须知易之在人日用常行事事切实不可暂离而又确有明验方为实理不问其理之切不切不计其用之验不验但只信口铺扬虽道理百出皆似是之非也
　　易以象告者也老庄之文出于易则皆象也大易为上古之文故其立象也简老庄为中古之文故其立象也繁
　　文字之理即文而具故骤通也易象数之理缘象而伏故遽达也难求象数者必须会其神故其达也可通于文字拘文字者究竟泥其理故其达也罔通于象数文字之义理有定者也故其理确不可易图象之义理包含无尽任人拟议而得之故常有似是之非试防文字之始原止有伏羲四图乃后世之六经皆出其中其广大可知矣
　　易象无所不包先儒悉凖诸人事或亦文章可闻性天道不可得闻之意欤然而易之精理少减矣
　　理不縁数而有数必依理而具言数而不本诸理则河图洛书所有之数要他何用言理而必附于数则伏羲先天四图效法图书宁尚有数之可言乎盖理则合显微而无间而数则有及有不及故文周拟爻之法唯中四爻纪之以数至于初命为初以初非数之所能始也上命为上以上非数之所能终也凡皆理之最灵最妙处也道与器理与气形与神莫不如是
　　观图説书仅向数中摸索则道理百千万种不可殚究矣夫道理而至百千万种则理之支流而非其原本也若原本既明则至一而无所不贯
　　周易立象如立于九天之上笼罩万物虽不急急于细微曲折而细微曲折皆所不遗与日月照临相似故愈推愈逺愈益难量此所以大而无外确而该也如因立象之小而小视之又或拘泥象中人事而不知旁通非立象之防也如公用亨于岐山谓为祭祀之吉占则拘象者也此非独祭祀也睽之上九一爻也而豕也鬼也狐也絶不相类矣得其意者止一爻之防耳
　　周易之占随人所得卦爻而委曲周详如告语焉即日月不到之区皆有体物不遗之妙则周易之至灵亦可想矣故曰与天地合其德与日月合其明与四时合其序与鬼神合其吉凶大哉易乎非至精至变至神孰能与于此乎
　　今之禅宗者常不正言得其意者遂以为妙悟周易立象其道理蕴借本可推测无穷然儒而僻者常乐于禅宗而不能精求于周易则未知立象之妙矣
　　周易言性之书也保合太和赋性之定也继之者善继此太和而已元为善长继之而定于性中者也子思所由谓率性之谓道而孟子遂确以为性善也
　　时乗六龙以御天大体而大用斯存干始美利利天下大用而大体斯在时乗六龙以御天何用之非体美利利天下何体之非用程子曰内外一如显微无间深有会于此也
　　周易之防拟象而绘神实有函盖万物的气象故不切之理皆得自附于易若髙视逺寄则虽一爻之细一象之微要亦莫之罄也四子五经但能训释字义体贴语气便可得解故注易之难尝百倍于四子五经一卦而比量于六十四卦观其异又观其同一爻而比量于三百八十四爻观其相得又观其不相得缘其义理不属文辞故注释周易但有比例参互之一法耳
　　圣人寄占卜于周易非徒欲天下后世借是以为前知之具诚谓占卜之妙悉之于防本同太极通于神明达其微者即可縁是以为尽性达天之具如但谓周易为性天之书乃俦人之中固有不必尽性达天不必尽解周易而事功炳若何代无之则周易当不至今日而絶矣故前知之説即圣凡不遗精粗俱到之妙也然周易常存而不废者当即在是
　　四书而曰集注是大美之聚也周易而名本义恐止为一人之书耳以初中末尽天下之时以上中下尽天下之位此大槩之説也吉凶悔吝得失忧虞撮其大槩而已而至切至当即在于此譬若君天下临万国但只总持大刚虽兵刑钱谷不事躬亲而细微曲折要皆在总揽中矣若专在细微曲折处务欲推勘至尽是庶尹百司之事也一爻之细用以占百千万事恐百千万言亦不足以尽一爻之情矣特在气机方动之初便克将大意呈露因人因事因地因时详而味之故能前知今人凿凿细求其所以然谓邵子之数实能如此匪唯不知邵子亦并不知周易
　　一故神两故化此乾坤生六子之妙也两者乾坤也一者交也乾坤即所化之两六子即既神之一故分六子而论莫不各具有乾坤而未尝不一即乾坤而论原可共成此一而其初固两张子曰不有两则无一知言哉
　　天地者两之象也隂阳者两之名也刚柔者两之质也动静者两之用也一隂一阳之谓道则神而化矣不别象质体用直以乾坤为天地以动静为隂阳皆非也一竒而二耦一阳而二隂三则竒耦之交隂阳之合也老子曰一生二二生三三生万物即此防也太极一而二仪两防肇于诚而防即含诚此神化之所由寓也一者两之神喻若夫妇之生子两者一之化喻若一子也既肖父又肖母又如一母而育数子
　　三等二候所以定一卦之体隂阳太少所以致六爻之用故周易体三而用四始终上下莫备于三隂阳太少则分位各居矣故周易三全而四备一二者隂阳也三隂阳之合四隂阳之杂也故三以立卦四以行爻筮法三纵而四横三经而四纬故无弗备也四营十八变虽止成一卦而六十四象亦已呈露故谓四营十八变即为先天之大圆可也圣圣相因而莫之有易神哉神哉
　　起知于易元之亨也効能于简利之贞也
　　元而善长起知于易也贞固干事効能于简也
　　乾卦言性元之亨也坤卦言道畅于四肢发于事业利之正也乾坤二用之后唯坎卦始言时用坎也者懐胎之坤也用也者畅而发焉者也
　　元太极也亨隂阳也利四象也正八卦也其图则虚其中者元也初加之两画亨也再加之四画利也三加之八画贞也
　　太阳者代天而行化者也故近人则极热逺人则极寒渐近则万物以生近之极而万物以长至于渐逺而又为敛藏之候矣故易曰大明终始若使天地无日月则终古如长夜安有生化乎此周易之所以贵阳也日者阳光之能施者也月者隂形之能受者也故干彖言日而坤彖言月干之大明终始言日也坤之西南得朋言月也
　　雷风电雨正蒙经世书解之确矣然是四者皆气之为耳云者气之动而郁蒸者也雨者气之动而凝聚者也电者气之动而光明者也雷者气之动而搏击者也风者气之动而奋迅者也雷电阳气之舒风云雨隂气之聚散者也
　　日月星辰云霞雨露生于天而含地之气故各有其形山川水火草木禽鱼生于地而含天之气故各有其灵气之凝而成形者云霞烟雾之类是也是积之极厚者也气之凝而成质者隂阳之气结为雨露霜霰是也釜甑之气凝而为水灶突之烟凝而为煤皆是也然二者之质皆凝于水火故先天一图风雷始之有气而无形水火则隂阳之气方始成质者也故后天一图遂以坎离二者代先天乾坤之用盖天地间有形有质之隂阳皆水火之用也然积之不厚亦不可以成质故孔子于坤初遂发积之之义
　　后人读先儒之书明白显易便以为圣道止是原其流弊恒愿读容易解説之书究其隠衷多是厌倦心生不肯深致其思耳乌知圣道尽在周易其中难可明言不得已显于图象正如圣人之一贯难可明言不得已举出忠恕耳忠恕二字只在人已最亲切处言其流通无间之故若论一贯则细入至精大周无外修齐治平参赞位育尽在其中岂一忠恕便能该括哉一贯之説学者扪心自问犹不敢极力承当易为天人合一之道便容易领会乎况周易之图象原自有画不出説不到者乎
　　道合于器则器亦为道道违于器则道亦为虚
　　宋儒详言学而畧言道总为性即理也一语悮之耳周子知之所以有无极之説若于性中添出气质已非孟子性善之防己未识中庸率性之妙亦并不解周易长善之説
　　周易圣人传道之书也道率于性原于天孔子从干之元亨利贞説起便是説性命便是赋畀之事子思天命之谓性孟子之性善便从此节出来文言説出仁义礼智添出君子説在人上便是性中之德便是秉受之事然提出长善二字子思率性之谓道孟子性中之四端便从此出其必由乾元説到君子见天人之一致也然此两节止説赋性之由来与性中之蕴蓄耳尚未到已发地位故下节又提君子便説出行字行字之下以四德系之以其出于一元之善故也中庸之率字便是此行字子思谓已发为和孟子于情字説出四端皆本孔子乾卦説来由此言之则孔子之文言固性学之宗主也后之言性学者未达易防而性学日以伪矣宋儒上宗孔孟然亦有到有不到处如理字之不可以言性也是从知觉后见出者也孔子虽説出善字观后干始美利一语则善之一字特美之云耳非能言其中之所有也止如以大赞乾元而已及观各正性命之下説出保合太和则所善者太和而已又不欲直以太和説入元善中以其絶无可据故宁善之而止谓为善耳此后唯周子诚防德説得天人合一而四德未甚分疏则未若孟子四端之验也程子内外如一显微无间是将大本达道説成一贯却又遗天命一边则未若子思之本天为有据矣朱子虚灵不昧亦止説得秉受之性天命一边仍未説明张子由太虚有天之名一段分疏道理可云尽致然以圣贤之语较之亦尽有不到处如以太虚称天则不如孔子以善称元之妙也盖善之者善其中之所有而已此时万物未生全无朕兆而孔子便善其所有此岂可谓虚乎孔子明知其中所蕴大难测识却又不能直言其所有惧人之执有而言性耳既不欲执虚以言性又不欲执有以言性故宁善之今以太虚为天固未悉孔子善之之防宋儒讥佛氏薄为空宗此一虚字与周子之无字防何而不为空宗乎即以朱子虚灵不昧之语较之然已少却灵字矣以气化言天道固佳以虚与气合而为性则不能无弊盖虚而不灵非性也即令虚字中含有灵字而气字亦必不可言性或得与闻气质之性之説故也然而仲舒繁露言之极详人之神性命于天乾元之动用也人之形体命于地坤正之凝定也以神气分观之则神性也气体也故孟子曰气体之充也岂充体者而可当虚灵之性乎至云合性与知觉有心之名性体也知觉用也性静也知觉动也是一在存处一在发处若浑大本达道而贯之可也合此二者以言心则不可也圣贤止言性情原未添出心字即孟子曰仁人心也此亦直解性字耳非另有心字尚烦注释夫气之不可以言性者因孔子止于乾卦言性不于坤卦言性则性之源头断可识矣故言性者必当以孔顔思孟为主
　　方寸之地与天同大唯其虚耳但萌些子邪妄便将与天同大之方寸全然占却不唯正理无并立之势欲求丝路可容了不可得故圣人之学莫妙于虚太极本体固如是也要唯一无所有然后能无所不有耳
　　即实器而取之器之所有既尽则无复有可取者矣唯取给于虚而后能为不竭之府两仪四象八卦及六十四卦俱生于太极则不竭之府可知
　　至虚莫如天地其资始资生舒敛隠见于天地间者亦曷有极耶
　　天地之化育无能出天地之外故河图生成之数会于一图而先天大图虽具六十四象之繁要皆太极中之造化所含故止以为先天
　　干见其亨不见其所以亨而藏其妙于元日见其西不见其东而藏其妙于夜月见其生不见其所以生而藏其妙于晦故复者天地之一大转机也
　　五行之有旬空万事万物莫不由虚中起也虚而实实而虚循环不息之理也日则常盈者阳之饶也月有盈亏者隂之乏也天干每旬皆实地支每旬皆虚隂阳之义也
　　虚者五周而遍歴乎天干实者六周而遍歴乎地支五天之中数六地之中数也体隂用阳体阳用隂之义也五实而复归于中者一行之周流五虚而各効其能者五行之迭运也
　　一无而四有者四正四维之大用四动而一静者五十归中之大体也天之气自上而下顺也干之运乎支也先甲乙次丙丁从阳而顺也地之气自下而上逆也支之运于干也先戌亥后申酉从隂而逆也上古之五行寓义于图书中古之五行寄义于卦爻后世之五行乃显义于支干及夫支干既起而壬乙禽遁星命之説纷然各出矣然皆推本于日月故日月者隂阳之迹太极流动之妙机也圣人之慎动圣人之明尽人合天之道也
　　十二生肖皆出于周易【周易十二支火珠林传之如丑肖牛未肖羊之类皆自卦爻经验者也】
　　隂阳但从无极中转换阳根隂隂根阳根于无也妙于神而无者阳也滞于形而有者隂也今有穷凶极恶之人忽转一念曰莫莫者无之谓也从前无穷恶趣尽向莫字中扫除后靣无穷善机俱向莫字中根生故大易善悔而恶吝
　　隂阳之体各不相干阳之分无隂隂之分无阳此之充则彼之尽矣善之分无凶咎恶之分无福征亦如芝兰之室无臭鲍魏之室无馨也孙叔敖之埋蛇和气之充戾气之尽也若但以应感之理推之而归为福报则未明于隂阳之分天人之故矣
　　今日必非昨日故改过迁善须日日有新机
　　书曰作善降之百祥作不善降之百殃此圣人打通天人之故凿凿见其所以然故决断其词而莫之易也然亦有不尽然者必偶然微细之事而非其久逺盛大者也故孔子于易便曰积善积不善然亦有善恶之形既已盛大仍不能尽如圣人所言盖此非特一身一时之事也故曰积善积不善之家而又曰余庆余殃也无首者首之潜也此流行之太极即含生之伦而各正性命者也所以有保合之太和如追遡太和之始安得竟目为有乎人之形体外具而性命则不可得而窥矣首而无也安可窥乎
　　统天者干德之静见广大莫测之天皆其所蕴涵者也故説入元字御天者干德之动见化育不息之天皆其所运量者也故説入亨字
　　坎惟心亨则其流也不盈也行险也皆是之故也然而行之有尚亦惟心亨之故今观山顶之泉下流而为川溪万物固被其泽然亦有限者耳惟郁蒸之气上行而为雨膏斯万物罔不被其润所以谓行尚者为往有功也
　　坎由坤来坤以形成故有两坎之可见而谓为习坎以下坎之不殊于上坎也离由干来干以气化气与气浑合而无间两火相合岂有异光两灯同室岂有异照故重离不谓为习离
　　人之心无时不动其动也则其发也天地之化无时不行其行也皆其动也坎之阳动于坎中故曰心亨知动处为天地之灵故复之初阳方动便曰见天地之心周易本圣人传道之书然未经孔子纂修以前卜筮者传而习之周易一书防沦于术将不知有圣人之道矣孔子曰易有圣人之道然后得反而归之于经
　　读周易者本无字义可训本无文义可求但有比量卦爻参互考究之法旁通其义例之同异而一卦一爻之情始定故解易最难孔子圣人犹且假年学之况庸愚乎若到得一以贯之自然通晓无滞
　　语道则周易为传道之书充满洋溢有大用矣语性则周易为言性之书两仪以前有切指矣语物则周易为格物之书龙马金玉日月风雷不一而足矣语理则周易为穷理之书刚健实大柔顺虚小随人解会矣语一气之浑同则周易为天人合一之书元亨利贞盖同源也语圣人之经济则周易为参赞位育之书范围曲成裁成辅相有妙防矣大哉易乎非韦编三絶者乌得而知之
　　文字义理悉出易卦故周易为圣人所传之道而六经皆由此出读书不达周易则不解圣道为何防矣学圣人之学而不达周易皆剽切而不达圣道者也周易圣人传心之正学也故假年以学之至于韦编三絶今人才得翻阅一遍或窃得先儒几句话头便谓已明学者自思果克如此不且逺胜于韦编三絶者乎干彖共十四句言物者三乃一曰万物一曰品物一曰庶物何也于元则曰万物资始盖元在静时浑沦涵蕴本无一物而无物不资始于此故总其全数而命之为万万之为言是无遗漏之説也于亨则曰品物流形盖此时虽尚无一物之生乃生物之机已沛然流动晃晃漾漾而形上之理显然昭著如可形见正如庭实陈列一班班排列出来相似故总其灿然如可呈露者而称为品物流形据所见而言也至于利贞宜可言万物矣然天地间之生物岂数之可纪乎就令此日此时可以数纪殆顾盼之间而所生之物又不知凡几因其不可以数限故称之为庶言其众而已矣圣人用心之细言理之宻如此岂浅尝之士才摸得一年半年便可妄拟耶
　　上曰君子行此四德下即曰乾元亨利贞何也周易全説天人合一之理生人之德具于性生人之性命于天到得率性而行恐人疑与天德远了故上曰君子而下即曰干所以明尽人合天之道谓德虽为君子之德而实则成性以来秉受元亨利贞之德也行则君子之行而实则干之元而亨亨而利利而贞者也所由谓君子行此四德者故曰此干之元亨利贞者也
　　熟看剥夬二卦则隂阳升降之故及阳贵隂贱阳外隂内阳上隂下阳刚隂柔阳动隂静阳健隂顺阳行隂止阳见隂伏阳君隂民各适其分当益了然解此则卦爻中隂阳之性情罔不判然各得其理而圣人取象之妙亦在其中周易卦爻活泼流行与天地同运其隂之与阳虽则有位然亦因时变迁均非一定不移者也故文周遂取随时变易之理而命名为易盖自初至上卦止六位而六位之中莫不各有时焉以考其升降叅错之等即如剥卦本由干来其初之变也为姤由此而遯而否而观以至于五乃始云剥此隂气之上升而渐变者也夬卦本由坤来其初之变也为复由此而临而泰而壮以至于五乃始云夬此阳气之上升而渐变者也向谓夬为夬上剥为剥上乃夬五比上夬三应上皆重言夬夬而他爻全不言夬矣剥三与上九相应言剥宜矣剥五比上乃有以宫人宠而不剥之象至初二与四不应不比而爻爻言剥奚为乎全不与夬同也盖剥之为卦剥阳者也圣人恶隂之盛而剥阳也故逐爻皆予之以剥疑若罪隂者然谓阳应在外乃今去而使伏也至五则与上为比隂阳相得若承而奉之者然故独不言剥知此则可知初二三四之剥止是初剥初阳二剥二阳三剥三阳四剥四阳而已非剥上也夬之为卦夬隂者也圣人喜阳之复位而夬隂也故予以决而深入之词疑若不复使之妄逞而但俾之安分者然故初二与四皆不言夬谓其宜然而已至三则重言夬夬其一夬则夬坐下之三隂其一夬则与妄诞之上隂相应又所宜夬者也故重言夬也至五则又重言夬夬其一夬则夬坐下之五隂其一夬则与妄诞之上隂相比又所宜夬者也故重言夬也圣人用字之妙其慎重切当可知矣观此则初夬初隂二夬二隂与剥卦相同断可知矣而阳升隂降阳贵隂贱阳外隂内亦愈可知矣隂升阳伏之卦何以名剥阳升隂伏之卦何以名夬盖阳之德本宜居外而显明者也今居升隂卦中使下位五阳皆伏是宜外者反不得外故取杀牲解体之名以为有似于剥去在外之皮肤者然故名剥也隂之德本宜居内而隠伏者也今居升阳卦中使下位五隂皆伏是宜内者今复返而纳之于内故取决下而深入仍使之自安其常分者然故名夬也火珠林之有取于伏卦皆本杂卦中防伏之义及防卦中先庚后庚均取伏义而来观此则隂阳内外现伏之辨可知矣升阳之卦至于五虽与上比却系夬夬之词以明有夬隂之义固矣三逺而与上应亦系夬夬之词而欲其夬隂故上六之彖遂有无号之词若然则剥之三五亦宜乎其剥上矣乃剥三虽有剥之之系亦止与以足以辨以肤者相同止剥本爻在下之伏阳其与上九隂阳相资如故也故上九亦有硕果不食之象剥至于五偏有鱼贯以宫人宠之象若卑牧而承奉者然何隂阳之上升同也而剥之不剥夬之重夬若是其悬殊也此无他故阳性善动其德上升健行而不止况有妄诞之隂本不宜上乃今恣静于其上故夬之上六必将不能以久存隂性静柔其德下顺得中位而据之已安况有上阳可顺之以图安故剥之上九得久存不食之硕果此则动静健顺行止不同之故也至于剥五夬上皆属隂爻乃一系为后宫一系为王庭其故何也曰此又阳外隂内阳君隂民之故也盖五爻之为君位也诸卦类然而上爻之亦称君位为五爻皆在其下更无有尊于此爻者故明夷之上六遂取象于纣今夬之一卦羣阳在下一隂独居其上本非君德妄处尊位故不以为君而止以为王之庭若剥之五爻本为君位而隂实居之五又在中之爻隂爻居君位而在中故直取象于后在外则象庭在中则象宫此又阳君隂民五爻居中而上爻居外之象周易之妙非韦编三絶者那克推勘细宻若此观此则圣人之取象皆必有其道矣后人之聪明万万不及宣圣又不克如韦编三絶之勤劬宜乎学易者之难其人也
　　太极犹心也隂阳好恶也其所生之万物行着之事体也太极性也隂阳喜怒哀乐也其所生之万物则五音六律也
　　不知保合太和是言天命之谓性则不知元者善之长也止是继善若知继善只是保合之太和则发而中节之和有由来矣不言万物而言万国盖此止是方生之始又干必交坤故但指万国而言其地耳
　　据太极论隂阳则隂阳为动用方形之始故曰形而上形而下据万物论隂阳则隂阳为化育之所自来故曰立天之道曰隂与阳动静二者已在隂阳一邉是太极之所生谓太极为静体非也太极不可言静也太极者至精至微深妙莫测其蓄难量其出不穷者也
　　天心之说是从震动之初说向未动以前此时可以明烛而不可以动言故复初有天心之见天根之说是从震动之后说出不息之动此时全在动邉而明无所用故曰三十六宫都是春先天图圆形也所以象隂阳未肇浑沦周匝圆转不息之防后人配其方而论之则未达先天之防后天图方形也虽由先天圆图而出可配圆图分说道理然却在既用以后其体已定故有四正四隅之象
　　统天见元之大御天见元之亨
　　太和即御天之六龙六龙即乾元之亨所由曰天命之谓性也不解此则性善无根
　　无极之说如何不足以言道盖缘太极中原不是无若果无矣如许大之天地如许多之万物何由能生观孔子赞乾元与子思言性可知矣孔子知文王之元便是太极原不可以言说故但就一元既亨所生之万物仰而证之以为此乃万物始生之基故曰资始是虽未说元字而资之一言已明指说由来之地子思之中本是说性此便是在人之元然究不得实证其中之所有即其中之已发者回而证之谓为喜怒哀乐未发时原在此中而已亦是即已发之可名者回证夫未发之所由然乃既能发出喜怒哀乐则其中之所蕴已大难量岂可以无字言乎圣人之卦爻取騐于嵗时日月是即天运之流衍呈露于卦爻中原无定位原无停机故曰与天地合其德与日月合其明至人事之吉凶祸福悔吝忧虞取正于卦爻而罔有不騐则是生人之动静行止皆天道之黙运而干旋者也故曰见乎蓍龟动乎四体要唯慎动者可以趋吉避凶如徒以粗浅技艺目之何由解逹天之妙
　　伏羲之图象也折而为卦亦象也文王之卦词周公之爻词皆据象而拟之者也乃象之所包千变万化虽有定理实无一成确乎不可易之定论原非意计推测故愚人之见苟与卦象无违皆易理之所必取即有似是者亦不能确指其非而摈弃之唯圣人传易传道之心实能见到源头然后明无不烛而真赝始有定形是非始有定论故牛之一毛未始非牛海之一勺未始非海果得大智见其源头有以灼然于形神光彩之外而前此之各持一说均谓之为非亦可
　　今人动言理学顾圣人之理着于六经穷理莫先于穷经经防不明而动言理学予诚不知所穷者何理六经之理莫深于周易莫精于周易此岂穷得几分便可自谓足乎
　　凡看卦爻须知主象如干以天为象坤以地为象坎以水为象离以火为象又如潜龙为干初之主象飞龙为干五之主象好遯为遯四之主象是也其下接言天道或接言人事皆本主象以立言如不接言天道接言人事则人事之义即在主象中又有一卦一爻而三象两象者如睽之上九止一吉字属人事是也又有卦辞与人事虽若不同而道理则一孔子卦辞必连举之如损彖是也
　　圣人之设立互卦欲使人知流行之气上下贯通不可截然分看故卦之三爻多连四爻以为言卦之四爻多连三爻以为言今人著述多割裂古人补缀成帙成一家言其有古散而我聚前后一义功当不在古人下也又有分类命意首尾贯通犹能不失本义不则涣矣散矣袭而已矣取重于他人而自以为名陋矣总不若心解神防实有心得既不失之勦袭又不失之支离为真得也然有于古人书偶焉旁触自作意见以矜竒世自云心得如不察其似是之非遗误后人实甚周易中有明明皆知其误乃不能实证其非者讵不为周易之蠧乎【煦】之学易特鉴此弊凡古人所己言已明者槩不袭取其有实知其误而心解神防者亦必取证于经传援之以定一是非经非传之防必不敢以取证即有经传未之言者亦必因经传而推出者也张子正蒙止是用九一节说得真用九无他止是元之亨元之亨无他止是太极之动
　　其阳白隂黒则阳明隂暗之义其阳虚隂实则神清形浊之义干以虚为体以实为用既用于坤则实矣故以为动直坤以实为体以虚为用既用于干则虚矣故以为动辟
　　细读乾坤两卦则知干施坤受干直坤辟干健坤顺干始坤终干神坤形之理细读复姤两卦则知阳善隂恶阳大隂小阳君子隂小人之理细读剥夬两卦则知阳外隂内阳刚隂柔阳行隂止阳君隂民阳上隂下当其位则安不当其位则危之理细读蛊防两卦则知阳有隂无阳始隂终卦中之气流行不已之防细读随临复比四卦则知卦气自下而升逐爻渐进之防细读晋夷二卦则知阳明隂暗之理细读小过一卦而知过遇不同之故则知九六二用必有卦主而隂阳相应相比及卦气自下而上升之理细读言遇言隣之爻而并察其动爻变爻互爻必防先天图中比肩之卦又细读言婚媾之爻而察其动爻变爻互爻必防先天图中对待之卦则知周易之六十四卦莫非先天之八卦矣解此则隂阳之大本隂阳之作用并其体段形色皆能实指其所由然则隂阳爻之在卦中与时之宜不宜与位之当不当当自明晰其于周易思过半矣
　　春秋
　　春秋上列天时下详人事明天人之致一标感应之微机也着防微杜渐之防谨始也谨始者当天人交闗之际明转移变化之权是参赞位育之所自起圣学之极精极微者也
　　圣人之作春秋天与人间书之观春王正月四字可知矣故以为天人合一之书
　　春秋上列天时下详人事原均赋之田则人与天同本明钦若之分则人与天同徳决感应之灵机明人与天非殊絶也如但以为考时征事之具则仍然鲁国史耳何为圣人之经
　　四诗
　　四诗首风明习也次小雅明治也次大雅明教也终之以颂见治化之成也旧染之化因人转移故风首文王之化而继以小雅明风俗转移由政治之得失小雅列朝防之诗政事之所从出也君子德风小人德草移风易俗端本在是矣庙也者敦本睦亲之所自始风行天下曰观盥而不荐有孚颙若化可知矣故谓为神道设教裁成辅相范围曲成圣化之成也故功归于颂周易为文字义理所从出诗之比兴即象外之防也离骚学诗之比兴者也汉魏之诗又拟骚者也唐宋之拟古拟汉而已然能此者李杜之外亦无多人唯意在言外者可以万世不敝
　　书经
　　虞书第一篇诸务未详首列天时下详人事敬天勤民之义明天人之致一也
　　典谟训诰虽止于纪事纪言而厥有恒性与作善降祥之语皆圣人垂教之深意也
　　洪范一篇是言道理不是言数其中天人合一之秘原与周易同义故圣人重之乃不知者徒于数上究心非其防矣观其本文曾未沾着洛书丝毫如止因自一至九之数与洛书相同遂以为则仿洛书然则洪范所重止此九数而已而九数之下所列五行皇极诸论皆圣人之赘辞矣甚哉征数而不征理此后儒之大弊也
　　礼记
　　礼者国之四维三礼圣人经国之大本也春秋之序次先天而后人先王人而后列国先大国而后小国先卿贰而后大夫皆礼意也国语持论多凖礼以为衡执玉髙卑不独观其敬肆且可验其存亡矣礼之于人大矣哉
　　仪礼详于器数大小戴分释其义而万物本天人本乎祖皆天人相闗之的防谁云五经各一其义
　　六经总义
　　六经四子之书皆圣道之散见而周易其大本也六经四子书由整处説到散处是一本而万殊者也故必详细分疏然后可以牖庸愚之知见周易由散处説归整处是万殊而一本者也故必合万有不齐归于至一然后可以极盛德之髙深
　　六经之文虽不同体以理为主耳理不足斯以其文胜之诸子得专家莫不如是然文之茂理之塞矣
　　辨误
　　左传晋纳周王筮得大有之睽其文曰大有去睽而复杜氏作一句读非也此三字句也大有去兼变卦而言正卦也睽而复兼正卦而言变卦也大有去言周王之始弃天下而外出聧而复言周王即今既聧而复入也其始弃四海之有而去之去斯睽矣其终既聧而复于其位复斯合合仍大有矣睽本乖离之卦而卦辞爻辞多兼言合盖此义也此大有与睽相交互见之防也若作一句读便不达卦爻之理
　　左传南蒯之叛也枚筮之枚筮者不以蓍筮而以子筮也凡物之有数可稽者皆可用以筮凡物之克具四象者皆可用以卜故筮法创于圣人以二分之以四揲之以三备之费如许经营始成一卦铜钱始于汉末其背面两分是隂阳之象也重交单拆亦四象也重三而六爻斯备与筮法相合故今用以卜无不验也苟知此矣则善筮者宁必拘蓍草乎哉
　　三百篇唯比兴为妙比兴始于易象离骚学诗之比兴者也诗家推尊工部秋兴八首则杜子之离骚也其中或喻世乱或喻君不得所或喻用非其人或喻己之不复见用或喻为时之既暮皆诗之比兴体也而从来注释家但目为秋兴则未达其防矣
　　工部集中最深最曲最妙最精者无若香稻啄余鹦鹉粒二句自来但作境话防是以均未得解亦并未有专注须知读古人之书皆当论世孔子之春秋定哀多防词盖必有难于显言者矣下系第六章非由论世固莫可得而解也工部世值乱离而居位食禄者率皆无益于国家已虽有拨乱之志乃因家属避乱迁居于蜀幸获生还遂毅然致仕而归其后困抑无聊又见时事日非朝无拨乱之人已无复用之日抚时自思觉为时之将暮是以有秋兴八首香稻句喻食禄之非其人也碧梧句喻固位之非其人也盖香稻非泛然养物者也今香稻已啄余矣亦知其为鹦鹉之粒乎观啄余之下用鹦鹉粒一摆然后知啄余香稻者非鹦鹉是本不应啄而今竟啄而余也今碧梧已栖老矣亦知其为凤凰之枝乎观栖老之下用凤凰枝一摆然后知栖老碧梧者非鳯凰是本不应栖而今竟栖而老也啄余喻食禄之丰栖老喻固位之乆在朝所用既非其人乃已之贫而无位实能有为皆在言外此等字法句法精深曲折又极显亮工部集中当为第一等妙文那得轻易放过杜子美花萼夹城通御气芙蓉小苑入边愁谨按宋赵彦卫御塞行程后附长安建都城以地髙不便隔在郭外为芙蓉园引水灌之号曲江明皇増筑兴庆宫夹城直至芙蓉园则杜诗二语皆指长安也
　　每依北斗望京华后人改为南斗误矣盖身处川蜀而日望长安必不能确知其所在故必依星辰而定之则或左或右犹可以意防也若改作南斗不过谓身之所在而已然南斗在上而身实处下岂身之所能依乎况北斗原有定处而南斗则东西隐现四时不同既为秋兴则南斗当在极西亦必非身之所能依也此等讹误皆宜正之











　　周易函书别集卷十一
　　钦定四库全书
　　周易函书别集卷十二　　礼部侍郎胡煦撰篝灯约防
　　诸贤
　　吴氏曰闵子之在圣门孝儗于曾徳行亚于渊即处从母一节真诚恺摰至性流行辞费宰讽长府言和意果彷佛圣人气象世儒往往高谈性命薄前贤不足道而迹其居恒措履反不如庸众人之为者多矣是以君子贵实行也
　　朱子曰圣人之道大段用敏悟晓得的多方担荷得去圣门自顔曾而下便用着子贡
　　又曰夫子之于子贡屡有以发之而他人不预焉则顔曾以下诸子所学之浅深又可见矣
　　诸子
　　古人之不可及者皆必各成一德孔子门人莫不有然又如宋之诸子皆亦各有不可及者周子开宋儒之先岂所能及张子之笃行力学岂所能及张子之頴慧岂所能及邵子之好学笃信安贫乐道岂所能及朱子峙于其后独集诸儒之学而传之俾后世知孔孟之可学此则朱子所独擅者也
　　儒与贤较然各别而人不之察也今试看先贤之在圣门得圣人而师之莫不静专渊穆循序渐进各有所成至于诸儒其闽洛各成一是固不相假矣后之学程朱者唯许衡薛文清王阳明三公犹较然不同然必以穷经为主各有心得乃佳徒言曷贵乎
　　周子
　　孔子系易曰易有太极是生两仪两仪生四象四象生八卦始有太极之名极也者极至而无以加也太也者尊上之也因两仪既形推出所由以生之之故其中包含蕴借有无混合可想而不可知乃始以太极二字赞之亦如干彖之释乾元止以大哉二字赞之即欲实指其中之妙不过曰万物资始而已而其中之妙不可言也子思于未发之中説出喜怒哀乐即是此等之法后人不知太极二字止是赞词而或有或无各竞一解矣然欲直谓为无也而两仪四象实由此生欲直谓为有也乃当两仪未生之时又实不知其所由以生故凡学周易穷道理不若止存太极二字不必别置一解犹不失孔子系易之实理也
　　太极之説自孔子发之秦汉以后杳不得其解矣周子得于希夷而后之儒者始知有太极之説周子之功伟矣然其理之不可思议不可言説者止太极二字尽之此固不待有图之可传乃始足发孔子之蕴矣然周子之图则佳而其説则未尽善也夫图之上一圈在周子以无极当之而其实则太极之妙有无混合不可言説者也其下隂阳劈分左右则两仪之象也其隂中有阳阳中有隂则隂阳两不相离互根之义也其下所列五行则四象也四象之下宜列八卦然八卦之成不过男女之异体耳今以成男成女二象当之故可以当八卦之成也至加无极二字于太极之上则未为全美矣夫太极固非有无之可得言也朱陆二子竞竞辨之而人终莫知其是非之谁属是太极之传虽有其人而太极之实恐未有定论也不如止存孔子之説不必索之于图犹可存太极之真也
　　周子立图之妙全在无极二字然此二字亦只説得流行中之太极指循环一邉説则可矣若敦化之太极为生天生地之大源头岂可言无若源头果无则如许大之天地如许多之万物何能生成出来便在循环之中即此无字亦未尽确切今试扪心自问有乎无乎今有才搜求到源头一邉説着无字者便指为空宗便目为禅教矣孔子干彖曰万物资始所资者何事有乎无乎中庸之言中也曰喜怒哀乐之未发在中者何事有乎无乎甚矣后人之自蔽也
　　无极之説宋儒论之极详要惟陆子之言为当详具朱陆异同辨后
　　孟子之性善只是乾元二字认得确周子之诚几德只是性善二字説得精縂是率性之谓道一句见得明耳独于几中分言善恶窃惧其未尽然也干彖言天命之谓性便曰保合太和曽有些子戾气可言乎縂由认几字为两岐之名遂至贻悮后人説成气质之性此不可不亟正者也
　　几非两岐之名也易曰几者动之防吉之先见者也此微字即中庸莫显乎微之微然止单説吉字一邉则人性之本善亦可见矣汉儒添出凶字则未达圣人之防矣
　　周子之诚几徳即周子图中之防也诚极也几两仪也德五行也比诸周易即太极生两仪两仪生四象之説自汉以来淹没已乆而周子揭之俾后之学者得以窥太极之精微探周易之大本周子担当斯道其力伟矣独惜于八卦及六十四卦未能尽情标发出来犹不能无缺略不全之憾
　　阳变隂合变合字最精变言其阳之动合者合焉而已明隂之无为而顺受也变者神用合者形用也
　　动静者隂阳之义两仪之事也两仪者太极之所生也太极一动便分两仪故曰太极生两仪非先生阳而后生隂也必待阳之动极乃始生隂则隂为阳之所生非太极之所生矣即以动极之极认为太极则是太极便具动静两体不得为太极矣故周子所云止是流行之太极非敦化之太极也
　　周子太极之上忽添无极何也曰此中原不是无只是安放不下一个有字中庸曰喜怒哀乐之未发谓之中既曰未发便是未尝有而仍添喜怒哀乐四字于上则是此中之涵蕴无所不有所以曰无极而太极然止目之为中则是但指其所在之位而证之至其中所蕴仍不可得而言所以谓为无极也
　　天命之谓性此性字便是无极率性之谓道此性字便是太极天是一元敦化之太极性是流行在人之太极诚通诚复即子思率性之谓道也
　　诚精故明此明字即曾子明德之明即子思诚明之明然先儒讲学者多解此明字者絶少孟子之良知周易见天地之心皆此明也姚江标良知之説而又取阳明以为之号岂无见者乎今试思愚夫愚妇虽甚暗昧苟一解説皆可洞晓非此心自然之明原有中存者在乌乎能然天下最难明之事非心上见得极确能行之无误乎夫此见得极确非此心之明乎未窥其际者犹啧啧焉排驳阳明良知之説甚矣可与共学者多可与适道者难也
　　周子最有见地唯诚神几三字其无极图便从此三字出来然细玩之仍与无极之説相似孔子乾元之利贞説太和矣于人心之一元説善长矣孟子于性中説善矣子思于性中説天説发而中节矣此之所谓诚者即周子之言性也乃固谓诚为无为彼能亨之妙伊谁氏之为乎两仪非太极之生乎抑别有为之者出于其间乎当知孔孟之所谓善子思之所谓天皆是説性中之蕴大难量耳其蕴之大难量者皆因后此之作用大难量也今曰无为岂有终古寂静不发不率之时乎不且为释氏之顽空寂灭乎故知无为二字与善字天字之防未合
　　周子曰几善恶孔子曰几者动之微吉之先见者也夫既曰动便是説亨邉之事岂有从太和继善而来从长人之元善亨嘉而出顾犹有恶之可言乎有恶犹得为嘉之防乎犹得有义之和乎此与善恶浑之説孰得而孰失乎故知周子几字之説亦未甚当孔子之言几也只言其方动耳乃于动字之下便继之曰吉之先见言吉而不言凶是即性善之防子思孟子皆于此处得力所以为孔子一脉之传汉儒不知此防吉字下添出凶字以致后儒并将善恶二字解説几字逰其门者据诚无为几善恶之説又分説义理之性气质之性传授不确贻悮后世不少恐圣人之本文不可一字増损也学者细心味之当自了然太极动而生阳既曰太极动则是以太极为静体也既曰动而生阳则是以太极为隂质矣观下文静极复动之説可知矣夫动静皆两仪之事动静几也隂阳几也隂阳与太极原有所分太极敦化者也几者太极所生方亨之作用也故曰动之微今止曰动而生阳静而生隂不曰动而生阳动而生隂则未知几之所以为几也夫几者动之微也动然后有生静则乌能有生乎今目静隂为太极宜乎以无为称也夫太极者浑浑沦沦活泼泼地其出不穷其生不己者也而要其为体则夐不可知不可思议不可言説故孔子于干之一元但曰万物资始而已其所生者则两仪也所以谓之为几非止动阳之一仪也今必待动而既静然后生隂则已在流行一邉非敦化一邉之太极也夫乾元者周易之太极也孔子释之一曰资始一曰善长矣何尝有静隂之目乎静矣而万物复何资乎周子于几中兼説善恶是明知几为两岐之名也及其説太极之动却又单説一个阳字夫动非几乎何前谓为两而此谓为一乎
　　一动一静互为其根隂阳者二仪之体也动静者二仪之用也隂阳实而动静虚动静因隂阳而有者也其在周易凡卦爻之隂阳皆有动静谓隂阳互根可矣谓动静互根能乎比之中庸静则未发之候动则已发之候也谓未发为已发之根犹可谓已发为未发之根则已发之为言己在辟而散之之列矣借令既已发矣犹可以返而为未发也则既亨以后仍可返而归元矣安得有各正之性命贞固之事干哉
　　前以隂阳动静俱生于太极而此又以静为未发动为已发岂不与静极复动动极复静之説同乎不知周子之言动静配隂阳而言是説太极以下事此言动静只人身之动静耳隂阳二者皆有之既以畀赋于人便在流行之太极一邉故动静不必同时若方从太极而出有阳便有隂有动便有静隂也者由阳而形出者也静也者由动而形出者也
　　前曰几善恶后曰刚善刚恶柔善柔恶何自相戾也既以无为为性则几乃性之所发据孟子性善之説而较之必有一差周子本意亦知几中本不可以言恶故特于后文举出刚柔以代几字然后于刚柔説出善恶以实前文几善恶之义不知刚柔已在气质一邉是隂阳成形之事非太极初亨形上之道也程子气质之性便从此刚柔二字看出者也无为者太极也几也者太极之动也此时安得有质而可以刚柔言乎刚柔既不可言安有善恶如谓刚柔见而始有善恶则已成四象而不得谓之几如谓几中便有善恶则又不得谓为刚柔皆有善恶且与孟子子思大悖如谓刚柔便是善恶则又不得谓刚善刚恶柔善柔恶后之学者还当以孔孟为正其在周易曰几者动之微吉之先见者也言吉而不言凶则恶之不可以言几明矣
　　今曰几非两岐之名然则孔子所谓太极生隂阳者非乎如以隂阳必生于太极为一时同生者乎为异时各生者乎曰一气而自具隂阳之理耳张子曰一物两体是也今即一物观之未有不隂阳之两具者也植物如草木其可见者形也而渐长渐大者气也是形气之合一未有能分者也动物如人其四肢百骸形也而情性之具于中者神也是形神之合一未有能分者也又如一物有上则必有下有内则必有外皆隂阳也盖此一气出于太极全是太和则至柔者也而其充塞天地曽无一毫阻滞则至刚矣文王之释乾坤以此为利孔子之文言便以为利者义之和和便是至柔之义和出于利利如利刄便是至刚之义利而和和而利此刚柔之合一而不分者也龙战于野便是柔而刚亢龙有悔便是刚而柔未有能分者也周子谓静极而动动极而静此皆説在流行之际非敦化之时也若敦化之太极则一理而动静具矣噫难言矣
　　动而无动静而无静此则其见解最宻处
　　周子之诚言性也其善恶言几也谓性中有恶恐与告子湍水扬子善恶混之説同见若谓性中止有刚柔刚柔始分善恶则刚柔善恶便是隂阳之上复加隂阳便成四象又不得谓之为几总縁将几字认作两岐之名故误耳不知几字虽具有两仪不可直以几字便认作两仪孔子之言曰几者动之防此正干之亨坤之亨处尚未属在事上尚未有形质可言安得有善恶可分哉其在人则发而中节之发字是也其下曰吉之先见者也不曰吉凶之先见者也此便是性善的确实妙义子思亲承孔子之教所以曰发而中节谓之和夫人情之发不能中节亦已多矣乃不曰发而不中节者以其率之于性由太和长善之理而出故也率之于性而即谓为中节者性善故也此便是孔子于几之初动言吉不言凶之的防孟子私淑诸人所以直谓为性善其原皆由孔子干彖及文言而出干彖言性之赋于天者即天命之谓性也至于利贞其性已赋则曰各正性命保合太和夫既谓为太和曽有些子戾气乎曽有恶之可得言乎如有些子戾气则必有阻塞不通者安得有各正之性命乎其文言言性之命于人者即率性之谓道也开口便曰元者善之长也曽有恶之可得言乎盖人所秉之性全由保合之太和而出全是一片蕴籍之生机故下曰嘉之防嘉美也亦即善也下又曰利者义之和和即太和之和子思中节之和即由此两和字而出以其胸中全是太和虽未到成事之时而立事之干全在于此故曰继之者善也成之者性也子思直谓为中节直谓为和而孟子亦遂直谓为性善也今以子思之语证以常人之日用喜乐和气也哀怒戾气也然哀痛之事或数嵗不一见矣如作哀矜之哀则又恻怛之心仁慈之本太和之发也怒为戾气虽极暴厉人未必日日有之而喜乐二者则因景因事随时可见由此言之则和气之中存而性之无有不善概可知矣孟子之乍见孺子赤子知爱皆不必圣贤自然而然者也今观人与人甫一相接皆各有蔼然相合之情未有甫与人接便诟詈不己者也是皆和气之充也和也者善之继性之成也后人未达彖与文言之防又欲牵扯周易以释天性故将几字兼説善恶竟与告子荀扬同为异见乃程朱宗之亦遂兼説气质之性夫性何事也而可以气质言乎不知几字只是性之方动率之则有善而无恶不率则必为袭取尽成恶趣矣是外感也非性也此解自具于顔渊问仁章及孟子乃若其情章今欲明性字实义不尽去从前之异解不恪遵孔子子思孟子之言则性命之学难言矣
　　周子无极图实本于先天八卦盖周子之无极即八卦图之虚中其左似坎右似离即先天之左阳右隂特阳中有隂隂中有阳以寓根隂根阳之义此周子之心得知隂阳两不相离又有相须互用之妙观他下变合二字便是干重元亨坤重利贞之理然四象已在其中故下遂列以五行要当知周子所授断有种穆之传至无极图则周子之另作者何也伏羲之先天非取则于河洛者乎无河洛有先天乎谁谓周子无所仿乎
　　朱子曰周子所谓无极而太极只是説无形而有理太极是五行隂阳之理皆有不是空底物事【煦】按既云太极是隂阳五行之理皆有至与陆子论辨如何又偏主无极当知周子全是説流行之太极必如易中方是説敦化之太极然太极必竟非图可画所以周子特添出无极一图来及细玩周子之无极便在太极图中正是伏羲先天八卦耳止就其图説又与所画之八卦图絶不相合为其所説隂阳动静是相连而生与周易太极生两仪之説总不相合何也隂阳同生于太极是一生俱生者也
　　问孟子乃若其情则可以为善而周子有五性感动而善恶分以善恶于动处并言不同如何朱子曰情未必皆善然本则可以为善而不可以为恶惟反其情故为恶孟子言其正周子则兼其正与反者而言也【煦】按此论总与孟子性善之説不合故与周易相违孟子则深知周易者也言性者当分别内外须知那件是本来的那件非本来有的然后知孟子立言之意然后能合周易之防盖周易一书全言性情不实能洞明周易其违孟而信周者宜也
　　问心本是个动物不审未发之前全是寂然静还是静中有动意朱子曰不是静中有动意周子谓静无而动有不是无以其未形而谓之无非因动而后有以其可见而谓之有耳方其静时动之理只在伊川谓当中时耳无闻目无见但见闻之理在始得及至动时又是这静底耳【煦】按此段极粹
　　又曰周子论几字如复之初九几善也姤之初六几恶也【煦】按复姤皆象人身中事非天地也姤破干体而成巽是由浑然至善中而生此恶几诚恶乎其后之长也复破坤体而成震是由端然静正中而动此善机正喜其元善之动而来若太极初生之隂阳仍当于乾坤二卦求之断不可曰阳善而隂恶
　　又曰几字自周子发明尤亲切耳【煦】按周子之几善恶只是误信汉儒吉之先见一语添出凶字总由未知性善二字耳予己辨正于系辞注中
　　罗整庵曰通书四十章义精词确至于五殊二实一实万分数语反覆推明造化之妙本末兼尽然语意浑然即气即理絶无罅缝深有合乎易传乾道变化各正性命之防矣【煦】按既知一实则不可止言二实然以二説实固亦无不可者乃既以为一实矣而又加无极于太极之上非自言而自背乎
　　又曰周子诚上章诚即太极也大哉乾元万物资始诚之源也即阳动也乾道变化各正性命诚斯立焉即隂静也纯粹至善者即太极之理有善而无恶也故曰一隂一阳之谓道隂阳即动静也道即太极也继之者善即诚之源也成之者性即诚斯立焉元亨诚之通利贞诚之复即太极静而隂也大哉易也其性命之源乎易即隂阳互根动静循环而性命之源即隂阳动静之理太极是也图与书相表里如此【煦】按道即太极也是防道作所以然之说既知为诚之源便在大本一边如何说得阳之动各正性命上本乾道变化来如何说得隂之静又曰隂阳即动静也便已是太极之发用如何又曰道即太极也反说回大本里靣去了观一隂一阳之谓止说隂阳即是道耳如何将隂阳说在用边道字又说在体边至于防善恶则未明吉之先见一语圣人止言吉而不言凶必有故也盖水之清浊必有本源末有源头既清逮其流出尚杂些湏泥滓者也可惜后学止向宋儒口头一句半句搜求道理絶不向孔子周易破费死工夫恐终不免趋易避难之
　　邵子
　　邵子于天地间所有悉分为四是即隂阳太少之推也伏羲以之画卦揲蓍以之命爻举不能外而况其他乎要其大旨亦只隂阳二者之交耳故言易者不可不知交字之妙
　　宋儒于周易极精极深无若邵子至其来往之义恐未尽当故令后人指为卦变亦偶踈者也夫来则太极生两仪之事往则内外卦分界之旨也来谓源头往谓由此而前进也周易彖传确有明证邵子谓往谓往日来谓将来较诸先天图止可以言阳而不可以言隂是得半之说也详见原卦来往条内及卦变下
　　其释方图本于孔子之说卦然亦未尽方图及孔子之妙夫方图者天地既交将己有质故方之以明其静也又纳之于圆图之中其妙则以气用者在中以形用者在外是即形之既成虚灵居中而肢体外卫之象也论形则天外而地内论理则形外而神内此即天地既交之象也以爻而论得初爻者在中得中爻者在外得末爻者又在其外而干之与坤乃浑沦包之于外明天地间成形成性者即天地所生之万物也
　　天根月窟创见于邵子释先天八卦一图深逹隂阳始终之妙详见首卷原图
　　道为天地之本天地为万物之本此即乾象统天之说而子思语大莫载语小莫破亦是此旨
　　邵子择语　孔子赞易自羲轩而下序书自尧舜而下删诗自文武而下修春秋自桓文而下
　　乾坤纵而六子横易之本也是言先天图震兊横而六卦纵易之用也是言后天图然后天即先天之既交也【煦】有二方图皆为先天而设
　　得天气者动得地气者静　木之枝干土石之所成所以不易花叶水火之所成故变而易也　图虽无文吾终日言而未甞离乎是气者神之宅也体者气之宅也【煦】按神象太极气象隂阳体象形气也　水者火之地火者水之气黒者白之地寒者暑之地　草伏之兽毛如草之茎林栖之鸟羽如林之叶【煦】曰水游之物鳞如波涛之文　天地之气运北而南则治南而北则乱在水者不暝在风者暝走之类上睫接下飞之类下睫接上　飞之走鸡鳬之类走之飞龙马之属　鹰鹯之类食生物阳也而鸡鳬之类不专食生阳中之隂也又虎豹食生物刚也而猫犬之类食生又食谷刚中之柔也
　　凡人之善恶形于言发于行人始得而知之但萌诸心发于虑鬼神已得而知之【煦】曰灵机触响而动天之听也虚机倐觉而明天之视也
　　人之神则天地之神人之自欺所以欺天地
　　易有实数三而已参天者三三而九两地者倍三而六学不至于乐不可谓之学　海潮地之喘息也所以应月者从其类也【煦】曰月与地同徳见附论日月中　植物体纵动物体横【煦】曰人宜横而纵是动植之兼体也故最灵于万物　动物自首生植物自根生自首生者命在首自根生者命在根　起震终艮一节明文王八卦也天地定位一节明伏羲八卦也　有温泉而无寒火隂能从阳阳不能从隂也【煦】曰阳能入隂隂不能入阳也　天下之事始过于重犹卒于轻始过于厚犹卒于薄况始以轻始以薄乎　天何依曰依乎地地何附曰附乎天天地何依何附曰自相依附　天依形地附气
　　朱子曰周子从理处防邵子从数处防都只是这理【煦】按数而无理安得有数唯非理而误认为理乃真无理者也若孔子之易正是因卦因爻而论斯理在其中数亦在其中矣偏于数者犹且不能遗理恐偏于理者将必有易外之理故邵子必不可忽邵康节先生知虑过人遇事能前知程叔子甞曰其心虚明自能知先生于凡物声气之所感触辄以其动而推其变焉于是摭世事之已然者皆以先生之言先之【煦】按此方可与言数学者近时亦有数学善藏其用者使人敬之予甞叩其实得却无他竒
　　程子
　　大程夫子云圣人用意深处全在系辞诗书乃皆格言观易须识时然后见逐爻之间甞包涵数义圣人甞取其重者为之辞先生此言真知易者
　　河南刘氏曰大程夫子达于从政以仁爱为本某甞问先生以临民曰使民各得输其情问御吏曰正己以格物
　　河南朱氏曰先生之学以诚为本盖诚者天徳也先生得圣人之诚者也才周万物而不自以为髙学际三代而不自以为足行贯神明而不自以为异识照古今而不自以为得
　　蓝田吕氏曰先生其自任之重也寜学圣人而不至不欲以一善成名宁以一物不被泽为己病不欲以一时之利为功其自信之笃也吾志可行不苟洁其去就吾义所安虽小官有所不屑
　　问定性书云大率患在于自私而用智自私则不能以有为为应迹用智则不能以明觉为自然朱子曰君子之学莫若扩然而大公物来而顺应自后许多说话都只是此二句意艮其背不获其身行其庭不见其人此是说扩然而大公孟子曰所恶于智者为其凿也此是说物来而顺应第能于怒时遽忘其怒是应扩然而大公而观物之是非是应物来而顺应【煦】按明道答横渠定性书是二十二三时所作大公即西铭所言也顺应即中庸率性之率字
　　又曰横渠有意于絶外物而定其内明道以为须是内外合一动亦定静亦定而应物之际自然不累于物苟只静时能定则动时恐被物诱去矣
　　问明道云内外两忘是内不自私外应不凿否朱子曰是大抵不可以在内者为是而在外者为非只得随理顺应【煦】按不可以在内者为是此语有大病与告子杞栁之喻相似縁只认得因物付物为顺不知程子止是论性须体认子思发而中节一句方有着落何也发而中节者本乎中也即率性之谓也率性而中节者性善故也不率于性必至千差百错
　　问明道云学者识得仁体实有诸己只要义理栽培一叚朱子曰这道理只熟防乆之自见【煦】按必如程子此语方为知性者也何甞与孟子集义之说有差别程子体用一原显微无间二语非深逹一贯之旨者不能
　　程子曰曾点漆雕开已见大意非实有玉尺在手乌能较二子之短长
　　程子说仁便实去做仁说诚便实去做诚宋儒脚实地者止此一人论其造谊与深积力乆者相似盖曾子之亚也
　　明道所谓扩然而大公者虚之体也物来而顺应者灵之运也
　　张子
　　张子西铭是言理一不是言分殊但解分殊中之理一方能一以贯之
　　张子西铭从论语问禘章与中庸郊社之礼节及礼记万物本天人本乎祖并哀公问理防出来观其气概横塞天地与孟子浩然同矣其正蒙诸篇则全从孔子系辞与说卦理防出来然细观宋儒之书要唯张子一人之论全是理防易词而出
　　分之必殊原不待言即如一人也耳目口鼻颧额辅颐无不同也然终古无两人相肖者矣圣人之裁成辅相皆是于理一上做工夫子思之位育说归率性之道孟子之万物皆备说出诚身之乐皆是惧人徒知分殊而不知理一也
　　帅字去声非入声也即孟子气帅之帅言为主也朱子曰天理人欲之分只争些子故周子只管说防字然辨之又不可不早故横渠说豫字
　　张子天资最髙防他将化之与神气之与虚两仪之与太极打合一片是何等见识今将正蒙最精者标而出之
　　张子择语　散入无形适得吾体聚为有象不失吾常聚亦吾体散亦吾体　有无混一之常　若谓万象
　　为太虚中所见之物则物与虚不相资形自形性自性形性天人不相待而有【煦】按此谓形器资虚而立实吾儒之的若谓形器为虚则同释氏之论矣要亦形上之道形下之器二语见得精耳　气聚则离明得施而有形气不聚则离明不得施而无形【煦】曰日光附月与地而始见丽于虚则无由自见是丽于实也　文理之察非离不相覩也方其形也有以知幽之因方其不形也有以知明之故【煦】曰此与周子动静互根同义　气之聚散于太虚犹氷凝释于水【煦】曰张子妙于言气本形上形下二语来非气则曷由形乎　由太虚有天之名由气化有道之名合虚与气有性之名合性与知觉有心之名　神者太虚妙应之目【煦】之言灵亦犹是也两不立则一无可见　造化所成无一物相肖者
　　一物两体气也一故神两故化　隂阳之精互藏其宅受者随材各得施者所应无穷　木金者土之华实
　　也其性有水火之杂　天体物不遗犹仁体事无不在【煦】曰此则参赞位育不难　天之知物不以耳目心思然知之理过于耳目心思　圣人尽性不以见闻牿其心其视天下无一物非我　有不知则有知无不知则无知　必物之同者己则异矣必物之是者己则非矣乆者一之纯大者兼之富　易一物而三才　凡可
　　状者皆有也凡有皆象也凡象皆气也　至虚之实实而不固至静之动动而不穷
　　隂阳之义张子所云一物而两体者是也
　　西铭不止言体全是言用其必从大原说出是要人不可遽作分别耳各正性命以后天下之分殊原不待言张子本意只是由其分之殊推明理之一使知生身之原胥原于生物之大原而已
　　【煦】按知化则善述其事穷神则善继其志志在事先述在继后何谓继便是继之者善何谓述便是体仁长人四句其下承之以君子行此四徳句而曰乾元亨利贞则述可知矣张子本领只是得力于周易遂令人骇其入理之深
　　整庵罗氏曰张子正蒙由太极有天之名数语亦是将理气防作二物其求之不为不深但语渉牵合殆非性命自然之理甞观程伯子之言有云上天之载无声无臭其体则谓之易其理则谓之道其用则谓之神其命于人则谓之性只将数字剔拨出来何等明白学者若于此处无所领悟吾恐其终身乱于多说未有归一之期也【煦】按此四句首二句原不可易即中庸天命之谓性葢气化便是天之大用各正之太和是也其合虚与气便是言生人所受之性长人之善正在此中只因宋儒有气质之性一说便将这个气字也防壊了岂知性是虚灵的气只是形体性必附气而具特不可认气为性耳至第四句则不能无葢性中未始不含知觉性中却说不得知觉必如孔子贞固足以干事方是说性中之含蕴系辞又云天地絪緼万物化醇方是此时之事便是其体谓之易易之一字便合天地间之大体大用而兼有之自太极生出至于有形有质之万物如男女居室以及圣人参赞位育之妙用非人之有也皆易之用也乌得专言体乎道也者大用之所在也亦不得说在里边防作所以然
　　敬轩薛氏曰张子曰一故神即神无方曰两故化即易无体【煦】按两者一之体一者两之神故曰两不立则一无可见
　　朱子
　　朱子有希圣希贤之心有博文约礼之学后人但防惜其名而不是正其道理恐非朱子之所乐
　　朱子之解惟虚灵不昩四字极妙惟无穷尽无方体六字极确其他性道之说不能不间有出入
　　问心本是个动物不审未发之前全是寂然静还是静中有动意朱子曰不是静中有动意周子谓静无而动有不是无以其未形而谓之无非因动而后有以其可见而谓之有耳方其静时动之理只在伊川谓当中时耳无闻目无见但见闻之理在始得及动时又只是这静底耳此解最粹
　　敢于背孔而不敢背朱皆见其宫墙而未见其富美者也
　　紫阳孔子之功臣也学紫阳而忘孔孟是习其流而未竟其源乐其外华而未察其内美者也
　　朱子之学以学为学后儒之学以讲为学子曰君子欲纳于言而敏于行
　　朱子生平得力易不如诗诗不如四子书
　　朱子集于羣儒既倡之日周子开于一儒未起之先则周子之时势较朱子为难
　　有借朱子而指摘阳明者圣人之门贵行不贵言使朱子而居阳明之时不识能逮阳明之事功否
　　朱子之学亦极博矣而其粹精尽在四书葢生平之功力独萃于此故也苐于中庸以道字解为路字率字看作行字中和位育必欲分别到底不识于一贯之旨有合否耶自来论先儒者皆乐道其长而不欲斥其短苐吾儒传授圣学但当以圣人为师诸圣言而止背圣而宗儒岂学者之自命乎且但取其长而不察其短不唯非择欲其精之旨但恐流为道谀之亚耳政恐先圣先贤未必乐有谀我者也以取功名宗一家言可也以明圣学则是非断不可以无辨
　　汉唐以来担当圣学无如朱子后儒不唯无学朱子者并识朱子者亦鲜
　　阳明诋朱子为杨墨甚矣夫朱子固兢兢乎学孔孟曾思之正学欲以传圣人之道以垂教万世者也苐于四子书中所释有与四子之旨微有不合者【煦】于四子书中已详辨之矣
　　程朱
　　学孔孟者浅深异候要亦各有短长乃于程朱则録其长而弃其短或更目所短而亦以为长于陆王则摘其短而弃其长或更目所长而亦以为短不尽读古人之书不深察各家之奥徒信耳以论古人岂持平之论乎大都自汉以下凡克留心圣学圣道皆孔孟之徒也只宜以子夏笃信圣人之评评朱程以子张好髙务外之评评陆王庻有似焉要亦不尽然也陆王固狂之流而参赐之亚也夫人之溺于利禄也甚矣学圣之徒数百年不一见如尽刻以防之政恐后人之褁足而不前矣袭程朱之绪余而哓哓不休匪尚口之可虑抑亦近名之足羞矣
　　程朱游夏之徒十哲之配先贤之亚也虽未尽入圣域亚顔曾一等矣子贡晚年得闻圣道固宜在四配之列





　　周易函书别集卷十二
<经部,易类,周易函书约存__周易函书别集>
　　钦定四库全书
　　周易函书别集卷十三　　礼部侍郎胡煦撰篝灯约防
　　诸儒
　　孔子之一字何等尊贵曾子之明字何等确切子思之中字何等浑沦孟子之浩字何等扩大
　　孔子犹天顔曾思孟日月也诸儒星也试以学庸两书较后世诸儒之所得其浅深髙下当自豁然
　　顔子之乐不易到且学孟子集义之慊孟子之义不易集且学孔子时习之恱学圣人之学固当以孔顔思孟为凖的然孔之美富犹天之不可阶而升矣曾之切实犹觉太简思之深邃犹觉髙华可以身体力行者惟孟之集义养浩四端充扩之语近而易求孟子曰人皆可以为尧舜期许不嫌太髙致功必先有据吾窃有以私淑之矣后儒之论说有能如孟子之亲切着明愚虽不敏亦当以瓣香奉之
　　邵子之易葢亦极精极微矣然皆图象中领悟得来者也故于经文未有注释或亦有不足者存乎至其发明往来二字亦有讹误后人引之以为注释学者泥而不逹亦能使周易之实理不大显露至其有取于扬子则非张子天分极髙但取资于六经而有无隐显交闗处实能见到活泼泼地此岂中人以下所可能乎至其诠释经书或亦有未当者存然而长处不可掩也
　　荀子性恶之说愤词也欲其勤学以修礼立政归诸圣人之参赞耳去扬子伪学逺矣恐以气质言性者反不免有纯驳之辨
　　陆子天分极髙见地极超后人信耳韪朱而贬陆皆未尝即二子之论而考其实也
　　后人读书知有功名已耳及语以圣人之学则又髙谈濶论褒贬古人逮徴诸实见不过然人所然否人所否胸中絶无确实把柄要亦信耳者也夫学圣学者甞数百年不一见即如陆王亦可为聪明卓絶者矣乃今之学者薄之其薄陆王者又皆急功名趋势利但学时文者也岂陆王之不子若乎何不揣之甚也须知朱程陆王悉皆孔孟之徒特其姿性有髙明沉潜之别耳设此数人同生春秋时要皆宫墙中人未易轩轾者也夫髙明况潜两不相能亦易辨矣必务争之曰某者胜某者负某者是某者非即此必争之心便非孔圣及门所有但当辨别精粗各存其是而可耳
　　汉儒至董子而圣学始倡即道之大原出于天一语其原本出于中庸而宋儒遵之悉莫能外今观天人三防及繁露一书尽有极精极微非后儒所能及者窃忆独创之难不似后儒共和之易也今之议董子者大约据天人三防而论之至于繁露未有轻置一语者岂其未甞寓目也恐未能尽悉董子之意也然而周子固开宋儒之始而董子于羣言惑乱之时独倡为天人合一之说董子之功伟矣哉
　　董子曰道者所由以适于治之路也仁义礼乐皆其具也又曰设诚于内而致行之又曰正其谊不谋其利明其道不计其功此皆扶持正学极有见地者也然其本领尽在繁露一书
　　董子择语　天积众精以自刚圣人积众贤以自强天序日月星辰以自光圣人序爵禄以自明　隂道尚形而贵精阳道无端而贵神　欲致精者必虚静其形欲致贤者必卑谦其身　我不自正虽能正人弗予为义人不被其泽虽厚自爱不予为仁　孝子之行忠臣之义皆法于地　刑反徳而顺于德　天显经隠权前德而后刑　匿病者不得良医羞问者圣人去之　民无所好君无以权也民无所恶君无以畏也
　　扬子好竒而妄作者耳徒以竒字竒解惑乱天下所以有太之作究其实际全无用处岂知周易小用之而趋避之道在精用之而性命之道在大用之而位育之道在乎太亦言吉凶毕竟是不可试騐之吉凶即其卦起中孚毕竟非天根月窟之正理自其依傍周易另作一种法套出来遂使后来好名之士不顾道理之合不合皆人人擅作者之矣岂知天下无二道周易之外不容更有周易非以周易大中至正之道衡之不可得而辨也杨墨充塞仁义孟子曰能言距杨墨者圣人之徒也太乱易甚于杨墨学孔孟之学者宜何如摈斥也
　　之拟易中说之拟论语拟其辞之似耳衡以大道则索然无味然论语之中有克复之仁有一贯之道而彼何有乎徒见其不知量耳学者欲明至道详味六经熟参四子书而已足矣
　　马融王通郑康成虞仲翔荀慈明皆传经者也王肃之兼义虽未能尽合而略例一书则周易之大意已在其中葢见其概而未见其精也
　　圣学至唐亦已微矣韩子之原性原道虽未尽醇然而矫矫铮铮固亦未可诬也
　　司马公
　　仁宗国嗣未立人莫敢言谏官范镇首发其议司马先生继之防三上帝感悟曰送中书先生见韩公等曰诸公不及今议定异日禁中夜半出寸纸以某人为嗣则天下莫敢违皆拱手曰敢不尽力于是遂立英宗为皇子【煦】按此皆预养于宫中者也其非预养者当又不同后人援以为兴献王之例未当
　　罗从彦
　　罗先生教学者静坐中防喜怒哀乐之未发作何气象朱子曰罗先生说终恐做病如明道亦说静坐可以为学谢上蔡亦言多着静不妨此说终是小偏才偏便做病道理自有动时自有静时【煦】按辟静字非也人到纷扰时何能体到精微其敬字则动与静之工夫也但只说敬则已在心之发处了
　　李延平
　　延平李先生曰若说静处有而动处无则非矣
　　又曰唯求静于未始有动之先而性之静可见矣求真于未始有伪之先而性之真可见矣求善于未始有恶之先而性之善可见矣
　　所谓未发以前气象亦止要见得本体湛然如明镜止水而已明镜无尘止水不波心体之静似之
　　蔡季通
　　朱子曰康节之书固自甚好而季通推得来又甚缜宻若见于用不知果如何恐当絶胜诸家也【煦】按康节之书有用而季通之书果何所用也
　　整庵欲为书传未及为遂以属先生洪范数学乆失其传季通独心得之然未及论著曰成吾书沉也【煦】按在易而言数学己非周易本旨至于洪范而为数学抑谁氏之言乎
　　九峯先生序书曰二帝三王之治本于道二帝三王之道本于心得其心则治与道可得而言矣何者精一执中尧舜禹相授之心法也建中建极商汤文武相传之心法也【煦】按书序皆不可易之至论
　　序洪范曰体天地之撰者易之象纪天地之撰者范之数然则易无数乎何其悖也
　　又曰有理斯有气有气斯有形形生气化而生生之理无穷焉天地絪緼万物化醇男女搆精万物化生【煦】按此皆易理也皆由隂阳既合而生非范数孤阳独行之理也
　　又曰顺数则知物之所始逆数则知物之所终【煦】按顺逆说倒了仍是邵子之说
　　薛敬轩
　　薛敬轩曰静虚者正也义也太极之体以立动直者中也仁也太极之用以行【煦】按亦不宜分说动静干之文言君子体仁四句动乎静乎又按周子主静朱子主敬窃意敬字说在静时亦不能无弊何也朱子之注明德也固曰天之所赋于我者虚灵不昩既曰虚灵可知匪灵不虚匪虚不灵矣今要将一个敬字就中填实必无以存虚灵之体是己着在用邉成动而不静者矣夫孔子之言敬固皆说在有事一邉者也其樊迟问仁则曰居处恭执事敬矣夫居处之恭是专欲此身之无偏邪倚倾也身也而非心也彼清虚之在中者固自若也至于执事乃始言敬非在作用邉乎其于仲弓固曰出门如见大賔使民如承大祭夫出门使民非作用邉乎即在中庸说出戒慎不覩恐惧不闻亦是惧覩闻之搀和不能如未发之中虚灵不昩耳今将一敬字凭空填实彼虚灵不昩者曷在乎大本之不存奚为而有逹道固知主敬之说不若主静立人极之说为足亘千百世而无弊也
　　又曰孔子言太极是指理言周子言无极是指此理无形而言【煦】按此竟视孔子所言之太极为有形者矣若说无极二字只是发明太极中无声无臭之妙如此则用作太极之注脚可也亦不宜加于太极之上
　　胡敬斋
　　胡敬斋曰工夫宁下而勿髙宁沉而勿浮贵博而不贵杂贵精而不贵悬又曰敬该动静兼内外又曰程子曰欲息思虑便是不息思虑有意于坐忘即是坐弛敬则自无此患
　　曹月川
　　曹月川曰周子所谓无极而太极者葢谓无形象无方所极谓至极理之别名也太者太无以加之谓【煦】谓如此以言太极方是真太极切不可竟作图防又曰以通行而言则曰道以至极而言则曰极以不杂而言则曰一【煦】按此方是道字正解
　　王阳明
　　阳明曰无善无恶者心之体有善有恶者意之动知善知恶是良知为善去恶是格物一时学者心仪口诵而艶称之不知此四言大有语病夫以无善无恶而言心体仍是周子无极之说恐与顽空何异孔子释干之四徳皆属天道一邉事其于元之既亨而利贞也便曰各正性命保合太和既有保合之太和有乎无乎不待辨而明矣文言首两节全言性之未发故次节曰足以足以云云足以而仍未发则其所蕴可知矣其言元曰长善亨曰嘉防嘉美也亦美其善也利曰和义和即太和之充也贞曰事干犹云作事之主脑皆未发之义也有乎无乎不待辨而明矣或以太和指气而言夫气固未有离理者也只縁为学之初外袭之念不能不杂故无善无恶者欲其心之虚耳以此为心之体则大非也故以为无恶犹可兼无善而言失性善之旨则断断乎不可其曰有善有恶者意之动亦大非也夫意之动而有恶也是有知有识之后由耳闻目见而入藏匿于中而渐次发生者也今观一月二月之婴孩便知亲母彼其意中亦有何念可以恶言乎其必兼善恶而言意始于周子几善恶一语此縁周子未明几字之妙又误信汉儒于吉之先见一语添出凶字遂至贻悮后人此皆未明几字之妙也夫几者动之微也非两岐之名也周子本太极而言其所发则不得不以两岐之说求合乎隂阳之义然周子已知此处善恶二字原有语病故于后面补说刚柔二义谓刚有善恶柔有善恶也然既别为刚柔又于刚柔之中而别为善恶则已在四象之列而不可以言几不知几者止是动之微耳太和之发由长善而出有何恶之可言故孔子止言吉之先见而不复杂以凶字非无故也葢本天而动则全是太和赤子之良知可徴也孔子曰体仁足以长人体此天也子思曰发而皆中动于天也孟子之恻隠羞恶辞让是非皆于端倪呈露处言意之方动遂确乎以为性善云耳此际又安得有恶之可言而以为有也夫动而有恶皆耳闻目见縁感而入者故孔子之教顔渊也曰非礼勿视非礼勿听防之于将覩将闻之际子思之作中庸也亦曰戒慎不覩恐惧不闻防之于未覩未闻之先惧泥沙之搀和清源朱緑之污染素质也孟子曰非由外铄葢诚知外铄不必尽善也安得谓意之动而便有恶乎子思曰发而中节发即意之动也发而有恶矣犹可以中节言乎顔子不逺之复复谓本然之天逺谓后来之杂也若说意动便有恶则顔子之复亦可云复于恶乎若说本然之天无善则亦可云复于无善乎至以良知说在格物之先似与大学先致知后格物不相类矣不知大学之知乃极致之知是由格物而得之者也阳明之良知是赤子之知审别物类分辨好丑虽至愚极陋莫不皆有者也此阳明之卓识也
　　阳明之语属员也曰縁此数病良知之所本无只因良知昏昩蔽塞而后有若良知一提醒时即如白日一出魍魉自消此语便是性善确证试问昏昩蔽塞者外之袭乎抑中夲有者乎如知非中本有则不辨自明而意之动而有恶可知非确论矣
　　阳明之传唯王时槐最得圣道之精时槐刘文敏之弟子也罢官后反身实证始悟造化生生之几不随念虑起防其论性曰孟子性善之说决不可易使性中本无仁义恻隐羞恶何从而生且人应事接物如是则安不如是则不安非善而何【煦】按此则知时槐之见地确矣故凡不知性善之说者【煦】皆不敢以为知道
　　许孚逺亦阳明之传也其言曰以性无不善故知无不良
　　孔子之门亲得圣人以为之师而得闻一贯者仅曾子一人阳明生数千年之后而得闻一贯者也宜乎知阳明者之鲜也
　　周子发周易之精开宋儒之始较朱子之集成者难矣而无极一图实有以发太极之秘传圣道之精自是以后不逹周易而漫言性理者皆学也而非道也然亦不能无误
　　陈白沙矜慎自持与朱子相似大约闽广学者多是如此至其作用恐不逮阳明逺甚夫圣人之学明体逹用经纶参赞皆分内事不徒作自了汉也孔子之栖栖孟子之皇皇皆是如此若白沙者自治则有余者矣元之学者人多美静修而薄鲁齐是未察孔子之于春秋为何如时也不遇盘根错节不足以别利器人果以圣贤之学自命负焉所徃而不可
　　不尽阅各家之书尽得各家之意旨輙闻人之所闻恣为褒贬是犹隔纸牕而覩人形自谓己确不知止属影响耳佛老固有差别陆王固有短长然必尽观其书知其差别在甚处短长在甚处然后持论始可以服人之心孔子之于老子犹适周问礼焉不闻有薄之辟之之一语周子之太极邵子之理数传授之者始于希夷希夷固老氏之亚也不闻并太极理数之说而俱非也顾乃不满于后儒之心窃虞其量狭而多忌矣亦胡不思之甚耶天覆于上地载于下六合之内何所不容岂以其精也粹也而収之粗也恶也而屏之乎择术而进随人之材分然广博之物非广博之器则承受难矣
　　朱陆隂阳形器之辨
　　乾坤者隂阳之物也卦爻不离隂阳故卦爻不离时位干以神用流行而不息故圣人法之以徴时坤以形用有定而不移故圣人体之以徴位隂阳者太极亨动之灵机凡气之流行不息体之一定不移非是莫为之宰是固方出于太极全具太极之神能物物而不物于物者也周子之诚太极也几两仪也于诚几之中添一神字便为其能不物于物也张子曰神者太虚妙应之目便是说在灵动一邉非太极浑沦之时矣朱子执为形器则是有形有体之物乃得具此两仪而流行之气徴于天运运于无形者皆不得而有之矣陆子辨之取始终晦明竒偶上下尊卑之属皆无形之隂阳而时之与位形之与神干之与坤兼有之矣今取朱陆徃来之书以辨证于左
　　朱子曰大传曰形而上者谓之道又曰一隂一阳之谓道象山曰一隂一阳已是形而上者朱子答曰大传既云形而上者谓之道又曰一隂一阳之谓道此岂真以隂阳为形而上者哉正所以见一隂一阳虽属形器然其所以一隂而一阳者则道体之所为也
　　【煦】按太极隂阳非有二也隂阳即太极之既动能亨太极之大用者也太极者主宰之隂阳隂阳者运行之太极也特因太极无形主宰于中不可言说故第从太极之动处说起孔子之言道也既说出一字便是太极而又必说到贯便是此一之流行处道也者天命之大用充塞昭著于天地间者也故子思遂称为逹道大本则性也而非道也周易本言性道之书因太极之精切天命之蕴含非可言说故多说在大用一邉如先天图之两仪文王之乾坤周公之九六孔子之分而为二以象两皆是从隂阳说起而隂阳之所从来俱从而置之非图可画非言可说也既曰一隂一阳之谓道又曰形而上者谓之道道字说在用邉形字说在迹象一邉皆太极之动一元之亨着见流行之防特未至成形成器耳若形器已成则形器也而非道也器则有质在重浊一邉故曰形而下者谓之器中庸之言性也虽从大本说到天命毕竟未发之时无可言说故但指其位而证之谓为中焉而止耳以所性之中非隂阳之所可言也今既有隂阳可指故止说在道字一邉而又以为形上之事也今曰所以一隂一阳则道体之所为是将道字为本隂阳为用隂阳与道打成两截不唯非夫子一隂一阳为道之本义并非一以贯之之旨矣岂知隂阳方由太极而来原在两仪之地此后所成之四象八卦犹不可以形器论况隂阳乎葢隂阳方出于太极流行于形器之中无体而有用故直以为道也道也者非形器可得而拘故又曰形而下者斯谓之器也
　　象山复之曰始终晦明竒偶之属何适而非隂阳是以立天之道曰隂与阳
　　陆子引天道二语最确葢天道但有隂阳可言非有形器者也今顾以一隂一阳为非道而直谓为形器为昩于道器之分则孔子一隂一阳之谓道此语非乎朱之显背于孔莫此为甚第证以孔子之言可矣总由认隂阳为形器而不知隂阳全是太极方出之大用全以神行故能兼无形之气有形之器胥能合体而初非有两观陆子所用四十字如先后始终动静晦明上下进退往来阖辟盈虚消长尊卑贵贱表里隐显向背顺逆存亡得丧出入行藏皆无形无器之隂阳则隂阳之分位断可识矣
　　朱子答曰若以隂阳为形而上者则形而下者复是何物
　　凡有形器者皆物也非隂阳也隂阳特具于其中耳
　　凡有形有象者皆器也其所以为是器之理者皆道也此曰有形有象者皆器是误防形上之形为形器之形矣乌知此形字即干彖中流行之行即中庸形着明动之形不可以迹拘者也若形下之形乃始谓之为器此形字亦在动用显著一邉亦不可以形器也葢形上形下二形字虽皆隂阳之所形而形则不同形上之形是形之至轻清者无形之形也形下之形是形之最重浊者有形之形也有形之形可以体求无形之形不可以迹拘故孔子遂有道器之分若以形上之形便谓为器则下句为赘言矣当知隂阳之妙资气以动故可以形而上又可以形而下也上文犹说道体至此则直谓之道不独将道器打成两截并将道字分际亦错防了葢道止在大用一邉原与大本一邉无渉故子思曰率性之谓道性大本也道大用也故子思遂以逹道说在已发之后今既以隂阳为形下之器又曰有形有象者皆器则是认隂阳为有形有象之器矣请问始终晦明朝夕尊卑上下等是隂阳乎非隂阳乎为有器者乎为有象者乎此不待辨而自明者也
　　来书所谓始终晦明竒偶之属皆隂阳所以谓之器始终晦明何器可言此中惟竒偶二字由大衍之数而成见蓍之有形遂谓为器耳然蓍之所揲虽有竒偶之数而蓍中所蕴则太隂太阳少隂少阳其义固有四种非直画一竒偶而遂可以使卦体之成也即卦之既成画出重交单拆乃始有象其卦究何象乎不过象隂阳之太少耳然竒偶止有二象将谓竒偶为少隂少阳而已缺却太隂太阳将谓竒偶为太隂太阳而已缺却少隂少阳乌能成卦夫太隂太阳少隂少阳见于蓍中者有何形器可象即圣人拟为重交单拆亦但分别动静想像其道理合当如此即后世圣人拟为连断之形亦非有形器之可拘也予甞谓易中卦爻皆是先天正谓蓍中之隂阳老少原不当以形迹求也
　　独其所以为是器之理如目之明耳之聪父之慈子之孝乃为道耳
　　既以聪明慈孝为道聪明由既用而见慈孝由有作而见者也谓为道也诚当然聪明慈孝必有所由以聪明慈孝者予诚不知又将何者为所由以聪明慈孝者也今既以道为形器之所以然又以聪明慈孝为道然则聪明慈孝即形器之所以然乎且止论隂阳而牵入聪明慈孝与隂阳何渉言耳目而不言心性宜乎其执隂阳为形器也太极之与隂阳一理而分体用者耳性与道一心而分未发已发者耳太极者天地之性性也者人身之太极也人知发而为逹道不可以形器相求乃顾以太极之动谓为有形有象何欤子思不曰性之谓道而曰率性之谓道葢性之与道一事而分体用者也性不可以明言子思但谓之为中至于发而中节然后谓为逹道则是道之为言全在大用一邉明矣朱子谓形象皆器道为器之理将谓隂阳以道为本乎如谓隂阳以道为本则子思亦当以逹道为本而未发之中又置之何地乎不知隂阳即太极之动道则吾性之发隂阳之鼓荡而充斤者也竟将道字占却性字地位则未知性为本而道为用矣然而孔子固曰一隂一阳之谓道矣谓天地间有形无形之充周皆此隂阳之流溢故谓隂阳为道而不谓为形器此断不可误解者也子思曰君子之道费而隠是从大用之中见出不可思维的道理正如说隂阳之中便含有太极相似然隂阳不可以形求即流行之太极发育之大道故也若以太极比之道与隂阳皆在发用一邉隂阳之不同于太极者太极静而隂阳动太极为主而隂阳为使静而为主者隠而不可知动而为用者显而易见因隂阳能发太极之用故尊而重之谓之为道所以说一隂一阳之谓道葢凡言道者皆充周弥纶参赞位育中事也
　　【煦】按太极体也即大本之性也形器用也即逹道之道也其中斡旋妙用全属隂阳形上形下之形指用而言也太极之譬若匠形器之譬若房室庐舍也其斡旋妙用则斧凿之力也指隂阳为形器亦可指斧凿为房室庐舍乎太极之譬若豆形器之譬若腐其发散凝聚则膏浆之力也指隂阳为形器亦可遂指膏浆为腐乎夫果粒之布于土也而生机勃然此一粒便是太极其后开花结实便是形器而其间之生长滋息所以能如此者则隂阳之为也隂阳而果形器也则所以能如此者何不取出一观
　　太极浑浑沦沦全无形质万物则纯乎气质乃万物则实由太极而生中间斡旋妙用全是隂阳此处地位分别不清则全部周易所言皆懵懂
　　或问朱子错在甚处曰夫子形而上者谓之道与一隂一阳之谓道此二语皆是言道而所以为道者只在形上形下两形字发明隂阳之神用耳其道与器莫非隂阳之用特器为顽质而道体虚灵故遂以上下分之竟以道与有形之器相对今将道字与隂阳对防便遗了形上二字且以隂阳作形器又侵了形下之器一语此朱子之所以见屈于陆子也
　　隂阳者出于无形之中运于有形之内中庸之言鬼神是也谓鬼神不灵则又体物而不可离谓鬼神有形则又即物以为体然而盈天地间皆鬼神实则盈天地间皆隂阳而已
　　隂阳是太极之动即是充塞天地物事何甞止在有形有器一邉故断不可认为有形有器滞而不灵者也周易中卦爻图蓍四种俱从隂阳而始孔子之系从天尊地卑说起此处从隂阳说起皆是两仪中事曾无一处说着太极以隂阳从出之地不可得而言也然又不可认隂阳为形器者隂阳止太极之动而善运者也故能充塞天地而不可以迹求也
　　隂阳者本于太极之动而旋用于四象八卦者也能发太极之大用最灵最妙者无逾于隂阳故曰一隂一阳之谓道
　　太极不可以形求隂阳即太极之动配之于干则元之亨也圣人之释亨也曰品物流形是端倪呈露之始即形则着之形也非有体质何有形器形而上者谓之道此形字便是端倪呈露意思道也者隂阳之大用充塞乎宇宙者也器则滞而不通乌能充塞乎伏羲先天图皆隂阳之妙隂阳始于震巽配则风雷全以气用者也终于艮兊配则山泽始以形成矣坎离居中有形而无质是半气半形者也是八卦之中始于无形之形终于有形之形莫非隂阳之为也问无极之真与未发之中同否朱子曰无极之真是包动静而言未发之中只以静言【煦】按动静本在隂阳一邉是乾元之既亨太极之既生时也今以未发之中为静然则人之为主于身中者竟无有太极诚不知子思之所谓中又何所指也如以中为太极包动静者为无极则又分无极太极而二之矣如以包动静者为太极则动静循环止说得流行一邉之事而所谓无极之无又无处安着故以动静互根而言太极本通书之误而此言则尤谬者也何也既言包动静则太极之内不可以言无矣
　　问伊川言静中湏有物始得毕竟此物云何朱子曰只太极也【煦】按既以静时为太极诚不知包动静者又是何物若知动静只在流行一邉则静字必说不得中字中也者动静之未形者也
　　道为充塞天地物事而其所以然者则隐而不可知也充塞天地则用之广也其不可知者则体之微也孔子一以贯之正体用一如之说子思曰君子之道费则充塞天地者也隐则不可知者也下曰语大莫载语小莫破正充塞之大用而其所以然者则隐而不可知也子贡曰夫子之言性与天道不可得闻葢言隐也孟子浩然之气配义与道正与子思费字同防正谓道之充塞难量而吾身之气克与之配也今谓隂阳为形器以道为形器之所以然则是道字占却隠字地位无以见道用之充塞而费矣如谓道为充塞之物为形器之所以然而道之隐处又另有所以然则是床上安床屋上架屋矣亦不得专以费处为用隐处为体夫圣人一贯之道尽在四书六经离四书六经而言圣道皆非圣道也
　　太极者道之大本也两仪四象八卦由此而渐分者道之大用也其中妙用全属两仪而两仪紧靠太极又在四象八卦之先又能充于四象八卦之内故直以为形上之事其但从两仪起者太极之中一无所有而其出不穷不可名言不可图画者也其必由两仪四象八卦而后始逹于用者明大用之实出于大本而大本之实发为大用也文王开为六十四卦无有一卦之往来不是说图中之妙无有一卦之内外不是说先天之防故曰周易为传道之书也今说一隂一阳止是两仪邉事如何可作形器论
　　两仪者太极之神非形所可拘也唯神也故能兼有形无形而入之今有形之器固有隂阳而昼夜昏明尊卑上下始终动静何非隂阳抑何形之可器乎太极浑沦静涵不可得而言也故伏羲文王周公之易俱从两仪而始伏羲之图自两仪画起者也两仪之前不可画也文王之易自乾坤说起者也乾坤之前不可知也周公之爻自九六说起者也初爻之所自来不可得而言也孔子之大衍自分而为二说起者也分二之前不可得而知也故后此无穷之大用总归隂阳故曰一隂一阳之谓道若不可知者安可象乎
　　或疑除一独无所象故谓除一为象太极夫天下有象之物乃始可象无象之太极亦何可象乎既曰分而为二矣一动一静独非分乎一虚一实独非分乎如必欲于大衍之中求所以象太极者不若以五十未分之防取而象之犹庻几也大衍之数五十其用四十有九其下不言太极便曰分而为二以象两也以太极为隂阳形器之主宰非形所可象非数所可纪也凡物之有形可象有数可纪皆两仪之事非太极之事也夫既有蓍之可见则有形矣有五十之可言则有数矣故孔子之言道器遂皆说在形邉曰形而上形而下自来不谙形器体用之分故于大衍之用数补出除一以象太极之语此似是而实非者也不知孔子开口便从象两说起初无取象太极之说以其既有蓍数全然属在形邉故也
　　或曰既称为两焉得非数曰两非数也是匹对之称也独隂独阳不可以资生故坤必得干然后谓为得朋故两也者相资有助之称如天地山泽雷风水火对举而互徴皆两之义也葢天地有敦化之太极有流行之太极而流行之太极非两不成故孔子曰天地絪緼万物化醇絪緼则男女之太极也男女搆精万物化生搆精则万物之太极也天地男女皆两也化醇搆精浑两而为一皆太极也天地以前原不可以意识解说如但以流行而论絪緼者固在两前搆精者固在两后也此等境界辨别不精皆不逹周易正理如上所论则两仪为形下之器矣而又非也两仪者太极亨动之灵机变化时物之主宰也故时有四两无四物有万两无万因时而见因时而变不离物而存不执物而有是形形不可以形拘始数而不可以数衍者也孔子释干之亨谓为品物流形是诚则形之形非形体之形也形言其才露端倪而已故即其亨动之机而谓之为流象其形之动也比之于人则天命之命即保合太和之事故不可以形拘也独立之物不以数衍故周公之命爻也于两仪初得之爻但名为初而不名为一是不可以数纪者也朱陆此论原因辨无极而起朱子主张无极为最妙【煦】按后之学者原不能轻置六经自为一学孔子系易固曰易有太极矣太极之中果有无极孔子何惮而不为之开谕来学乎伏羲画卦从太极始文王释干从元始孔子系易从太极始学者当以六经为主六经以外【煦】固不之从也即如朱子所论以无极为足发太极之妙则是太极中原自具有此理又何必詹詹形诸论辨乎二先生于此亦少竞矣
　　朱子曰周子言无极而太极方见有无浑合之妙又曰无极者无形体无声臭周子之语既以无极之下赘以而太极三字则是朱子之意竟以孔子之谓太极者为有而言之乎大误大误故予曰不如存孔子之防也
　　朱子曰太极非是别为一物即隂阳而在隂阳即五行而在五行即万物而在万物只是一个理而已因其极至故名曰太极此语却是无弊此即大本发为达道不可谓达道中便无本也然物之一事亦不可于太极言之葢物物而不物于物也
　　朱子又曰太极便是性动静隂阳是心金木水火土是仁义礼智信化生万物是万事此以动静隂阳为心只言其性之动耳是谓心为妙于运动之物只配得中庸发字然不若止言发与孟子止言性情为当周易之卦以乾坤居首便在两仪之中便属有形有象之后所以系传直谓为阳物隂物而孔子于乾坤两卦亦遂着有象传然虽有形有象却又不可直谓为形器葢乾坤生物之物也器则有体而物于物矣今观揲蓍求卦之际拟为重交单拆之形则有象矣然谓太隂太阳少隂少阳为实有形体则又不可此朱子所以见屈于陆子也
　　太极之真虚灵之妙原不可以有无言也如以为有而两仪未形之先必不能确指其所由以形之故如以为无而两仪四象实由此生故孔子但以为太极太也者尊上之称极也者指其无以复加之妙而言也此孔子防三圣之妙言两仪未生以前其理之尊上无加实有如此止如解释乾元无可称说但用大哉二字赞之而已后人把做图防已非其防乃周子特加无极二字于前又复立而为图或因当时流传竟指太极实有此隂阳之蕴故周子病之加出无极二字于上其下紧连而太极三字总以象太极中虚而能灵之妙耳然无之一字不可轻用者为其言无则必与有为对也况其上既言无极其下忽摆出而太极三字则已俨然与无极相对是指太极为有而命之矣况无下用一极字太下又用一极字是二极矣极之至理岂有二乎朱子主张无极二字之妙不惮繁言与陆子辨之者谓无极之说足以发太极中无形质无声臭无方体之妙其下合而太极三字共为一句因谓此语得有无混合之妙不知太极之体必不可以有无言也如使可以言有言无则孔子当已言之何俟后人之哓哓哉意谓无极而太极五字周子合为一句正以无之一字发明太极之体为至虚者耳果如此则谓周子之图是有无混合为不当矣如谓前说无极其后方说出太极则不应太极之前又有无极一层是打成两截矣如谓太极之体为有而虚故以无极二字发明至虚之妙则又目太极为有是则合无极太极而论之分无极太极而论之皆不可也况有两极之分宜陆子不肯屈服也大约圣人之论止宜存圣人之防不必添说意见可也太极之说虽出于孔子然不自孔子始也伏羲之先天一图已圜而虚其中矣文王之于乾卦已称其元矣周公之九六已称其初矣是皆欲人从隂阳既形之后因而上遡之以黙识其意而已矣故太极之上必不能有丝毫増加太极之中必不能容丝毫言说如其可以言说自伏羲至孔子经四圣之阐扬宜可以无微不悉岂犹有未尽之义可言而不之言俟诸后儒之増设耶此如一以贯之只此一字圣人不之解说曾子亦不之解说可以观矣又如两仪四象伏羲原本河洛二图尽情画出而太极则不可图画者也又云分而为二以象两也后人添除一以象太极六字便非孔子之防何也太极之真何等尊贵心思想不到语言说不出而顾可以有形有数之物从而象之乎若其既已有蓍则有形矣既曰五十则有数矣有形有数之物又乌可以象太极乎孔子止以分二象两言之亦如伏羲画图止自两仪始文王立卦止自乾坤始周公立爻止以九六为初而两仪之所由生乾坤之所由立九六之所以有初皆不能实证其所以然俟诸一以贯之者之自领焉耳此圣人传心之最精最宻者也言有无岂四圣人之防哉学者读孔孟之书学孔孟之学先须识得大纲正其主脑到得集学既成全是一团冲粹和平之气故能呴育万物经纶天地成絶代之品语孟俱在可以观矣论语一书莫详于言仁是冲粹和平之本也孟子虽具泰山岩岩气象要亦集义不动心之后持身之正自然如此观其酬对学者应接同侪祗敬君长曾有一焉不冲粹和平而訾人指摘者乎葢人皆可以为尧舜为其性善而已性命于天乾元初亨便属太和之保合继善成性便为长人之善孔子谆谆言仁政从性功上指出端倪故与顔子论仁止谓之复礼而已复也者指其固有者而言之也学者取法孔孟必先变化气质使暴戾全消冲粹可覩斯为得力今观朱陆往来之书陆称朱为尊兄朱称陆为老兄则已不能有相下之情矣一以为理有未明一以为昩于道器之分其为争竞不已甚乎陆子二书之后不复有言知其亢髙不肯相下虽百千万言无益也夫学者之所急无若格物致知宜格之物无若子臣弟友宜致之知无若孝弟忠信此最切近而易求者也无极太极与一贯相似纵极力分防难为未甞入室者道矣今顾哓哓不休者诚不知羲文周孔何以絶无一言指明无极而孔子系传亦止标太极之说而曾无一辞赘于其后以为深造自得俟诸其人果得能唯之曾子自当有妙契也
　　今观无极之说即诚如朱子所言无形迹无声臭无方体而太字之下用一极字无字之下又添一极字为两极乎为一极乎谓无极二字本止解说太极之妙则以无之一字作太极之注解系于太极之后犹之可也今顾加于太极之上太极而谓为极矣无下所用之极不蛇足乎若谓此极字不须着意理防则又安用此极乎且于此处直谓为无吾不知后此之生生不息者又资何地以立其始也况其中用而字一转已将无极太极打成两截不若止存太极之说实足以混有无该动静浑沦蕴借犹有不可思议不可言说者存也今单指出无字不已偏乎即其指隂阳为形器而隂阳则实非形器指道为隂阳之所以然而道实非隂阳之所以然此亦不足深辨但当以孔子之言证之子曰形而上者谓之道夫既形而始为道岂其未形而遂谓为道乎子曰一隂一阳之谓道谓道为隂阳之用也岂其未有隂阳而先有道乎学人不精察其论说不深究其得失徒道聼而涂说匪唯两人之是非不明恐圣人之学亦终无阐明之候矣【煦】于髫稚时便乐玩太极图及先儒言道理之书今四五十年矣似于此理微有一见统俟髙明正之














　　周易函书别集卷十三
　　钦定四库全书
　　周易函书别集卷十四　　礼部侍郎胡煦撰篝灯约防
　　泛论易
　　朱子曰后世之觧经者有三一儒者之经一文人之经一禅者之经煦按今之觧经者止可云举业经耳并不可为文人之经而况儒乎
　　天地无二易圣人无二道经世书全明易理非明易数其以周易为占卜之书则沦于数而不之觉耳元包犹不离乎易至于太洪范洞极潜虚皆易外之易也政恐圣人不能有易外之道
　　太唯易辞之似耳所蕴之理非易蕴也文中子唯论语之似耳然其雕语凿句刻划形似其圭角亦显然呈露矣若圣人之言则温如而蔼吉矣
　　太凖洛书之数拟易而别立筮法洞极亦凖洛书之数亦学太而别立筮法洪范亦凖洛书之数兼仿太洞极而又别立筮法此皆全与易背者也然九九之数可仿而变易其制独八八之卦无有仿而变易其制者以圣圣相传之道即象而存卦爻寓义之精不易窥测故也甚矣易道之精深也
　　潜虚拟河图之数而为之者也然止名数而不名易当与俨然自命为易者殊矣洪范但取洛书九数耳他何取也元包因圣人之卦特其自立筮法不合圣人之道耳
　　皇极经世书全论易理故与伪作者逈别至以声音起卦则邵子独契之妙也然三十六母从喉中出以次而达于唇至并明而止此亦由中达外之义也盖声音之清浊髙下既有隂阳而隂阳之中又有刚柔太少如见溪等为少刚知彻等为少柔清精等为太刚晓霞等为太柔之类邵子分别声音终不能离此四等后世有因鼓声而知人语者要亦本声音之母而借数以识之也易之理无所不包故凡物苟具隂阳之义则皆可以起卦三易之传用蓍蓍具四象者也南蒯之叛季氏枚卜之矣枚与蓍无异也及火珠林用钱矣钱亦具有四象者也苟存其义则镜卜骨卜紫姑卜结羊肠莫不克与前知之妙总不离隂阳四象而已
　　焦京者易外之别传有数而无理是全乎究占者也然而纳干纳支之妙皆有至理存焉解其义者即识干支之所自起盖羲轩传授虽无干支之名当必有干支之义寓于卦中故大挠师其遗意遂定为干支二十二字文王周易尚存甲庚乙巳之词或亦开创圣人虑执精者忘粗故寄细微曲折之理于至粗至浅之中俾得借占而永其传乎要之精粗本末在圣人原自不分观于易而可以见矣
　　刘牧以下如李觏张行成朱震悉以为河图之数九洛书之数十是皆未能深知图书之奥也图书之说当以邵子之言为正以其揆诸易理无往不合故耳
　　易卦之支干行于六爻而旺相休囚全凭日月后世术家衍而为壬乙禽遯其五行生尅之理皆由易卦出也然而支离甚矣惟六壬全凭日月而推精其义者犹可以知目前之事
　　后之儒者唯从周易得入始能参到圣人秘密处攧扑不破宋唯康节先生近之汉之董江都从中庸得入者也宋之伊川先生得力于论语者也煦得孟子性善之説参之六经四子书无往不合然后知圣人无二道
　　改过
　　学如顔子夫子以不贰过称之则顔子之有过可知过何损于人乎过而不改是为过矣
　　凡人学力未到邪妄伪欲无日无之要在换了种子培植嘉禾斯为得耳桃仁不能生杏杏仁不能生桃皆自其中之含蕴者定之逮及发生遂不可易矣人生絶大事业俱从人心而起而善恶不能均一皆由其含蕴者殊也且心体至灵耳闻目见最易染着故人生不能无过若朝培暮养不知刬除不知换了种子流为桀跖亦复何难故人迁善改过必追防到无极中戒惧愼独换过种子方始得益若使刬除不尽见闻触动终湏有萌蘖发生之时故程子有见猎心喜之说
　　今人惮于改过谓从前之积累已多圣贤未必许我此甚非也善恶无两立之势譬如行路人差了路途一向直去便至差错到底忽然觉得才回转一歩便絶非从前差错之路
　　善分大小无两善也恶分大小无两恶也故善恶二端必无并立之势
　　换过种子之法必如顔子非礼勿视四语方是履实工夫
　　既知换了种子又湏知有涵养之说则孟子之集义是也
　　物之善变者皆在形质未成之先打从无极中走过一遍如已死复生然后旧习方尽始能变化新机如螟蛉之土窠蚕蛹之作茧神龙之潜渊道人之炼已盖此皆浑沌时也故孔子于习说不移若既习矣将欲移之必且拖泥带水故有见猎心喜之事根本未尽刬除故耳未言习逺先言性近蒙以养正作圣之功正在此时故人之改过迁善必追防到无极中换了种子与蒙童之浑沌相似所由谓道为率之于性也夫无极中何能转换必如孟子集义之说逐渐集去集之既久满腔中全是太和充溢到不知不觉发出来絶非旧种全是新机庶几可耳
　　论语曰过则勿惮改又曰过而不改是为过矣又曰君子之过也如日月之食焉小人之过也必文若不为君子之见而为小人之文耻于师人而不耻不若人究为小人之归也悲乎
　　人之有过或防失教诲而误于不知或随俗委靡而失于不察或交不择人而渍而渐深或心未熟思而率尔任意逮其既觉则必将善悔悔而改斯善悔而不改是吝也故周易善悔而恶吝悔则改过之先资吝则遂恶之胎媒也
　　过有不知其为过者曽子之受杖是也过有不得不自任者孔子之于昭公是也过有知为过而即改者顔子之不贰是也过有知为过而不即改者此以待来年然后己之说也然知而能改者为过知而不改则为恶矣
　　泛论学者
　　圣人之学诚明合德体用兼该者也体之不立则无以探天人合一之原而用非其用用之不具则无以广经纶参赞之能而体非其体故有孔子之圣乃始有孔子之作用有孔子之作用乃实以成孔子之圣后儒终日学圣一当可为之时但以偏长小节自见恐于体用两字未能全具也
　　顔子未尝用世而尝问为邦孟子亦曰禹稷顔子易地则皆然圣道之贵作用亦可知矣圣人岂有无用之学哉
　　道贵于艺偏全之不同等也行重于文虚实之不同伦也君子贵其所贵不贵其所不贵重其所重不重其所不重
　　文字何益于实学功名急则文字重矣浮伪最足损真修虚名胜则浮伪起矣
　　举业盛而经学浅至于专家充塞宇宙则日下之势难返浮伪盛而实行衰至于矫情浪得声誉则热中之情难消
　　何以去浮伪曰敦实行而已何以抑奔竞曰无使有幸致之功名而已
　　席富厚之实而责人以贫贱自甘非平恕之论也况聚衣鹑食粝之锱铢用益朝欢暮宴之泥沙乎故君子贵自平其情
　　治家之道耕付奴织付婢而已总揽家政细至饮食缝纫皆务亲焉惧力弗给也且非所以遗教
　　暴长之木不祥逾分而骤超恐非所以善后
　　竞进者未必得谦退者未必失也与人争胜人亦得而胜之不与人争胜人亦卒莫之胜矣
　　风俗之敝始于六朝今观晋人惟尚清谭大约皆巧捷轻浮无当情事者也曾有一语有益于身心性命乎曽有一语有益于家国天下乎君子宜知所自择矣宁过寛无过刻宁过厚无过薄皆所以养此心之生气也在一身则期頥昌炽之徴在天下则太和盈溢之量矣
　　匠氏之程材也宁大无小大而小用之去其有余而已既斵而小之欲増益丝毫不得矣其鬭榫而开之隙也宁小无大小而开扩之去其有余而已既凿而大矣欲敛束丝毫不能矣庖人之于味也亦莫不然故君子贵留其有余
　　人用竭而困敝斯不免矣马力竭而踣覆斯不免矣故宁过俭无过奢
　　事不可满弓满则力不能支欹器满则倾矣故满者速败之道也
　　小人之于财利虽盈千累万常见其歉持此以励学则何学不进
　　谦卦六爻皆吉损亦六爻皆吉谦以接人损以自修圣人之情可见矣
　　谦之一卦夫子以为尊而光是忠恕之能事人己之两利者也今试两人遇于狭途如使彼此皆不相让匪惟不便于人即我亦停滞逼仄而莫由自舒如或彼此稍让则彼此俱达岂惟人之便乎即我亦寛然有余而莫有迟悮之悔
　　学问之道多取焉而人不之怨藏之于虚而刦夺之无术也财利之事多取焉而人以为贪显之于实而美利之可艶也故君子多文以为富人莫与之争也徳充以为贵人莫与之分也
　　无一日骤得之富集斯美矣无一日骤成之徳集斯聚矣富之得也得诸外徳之得也得诸己孟子谓为集义集也者得之渐也富则可去可来之事学则一得而终身不复失矣
　　伺人之短摘人之瑕有伤于圣人之恕孟子曰强恕而行求仁莫近焉恕也者适于仁之路也恕伤则求仁无路而生机以残故残刻寡恩多不利于其后
　　大不如意之事一触于前必有甚难解释之时然天下无难了之事但作过去想则何不释然子思曰君子以心导耳目小人以耳目导心
　　致知
　　问阳明致知格物之学然乎曰此阳明天资高迈独得之妙学者不必尽然曰致知之学何如曰极力读书细心穷理久久自有防通此驯致之事非偶然之事也若其聪明有限虽以游夏亲炙孔子亦断无可以直指之知亦断无可以捷得之知
　　知不可以假借知之至则旁通四逹无往不可倘未遽能然且须向理上穷究
　　穷理是入手工夫穷者尽也穷无弗穷然后能探本穷源引伸触类故说卦篇曰穷理尽性以至于命理之不穷则知之不致故致知穷理之说断当守朱子之道问学为正如阳明之髙超此顔子不违之时曾子既唯以后之事非可妄兾者也
　　问阳明良知之说何如曰此说极妙穷其究竟则致知之极功遡其源头则曽子之唯在是矣盖凡人之知通古今极天壤而融防贯通无所不解初非有外于赤子之知也如初生之婴孩二日二日便知饮乳便知视听孰教之而使然哉后此博之于诗书益之以闻见以广其识仍非加于饮乳闻见之知也譬之火种初止星星一点耳从而发之可以烹饫可以焚木可以燎原可以烧山亦肆而烈矣乃遡其源头从星星之火种而起使无星星之火种安得有燎原烧山之事哉故圣贤之知不加于童子之知特圣贤牖而啓之愚夫窒而塞之故阳明以为良知而大学亦遂以致知格物为进学之始功也
　　人之心共此良知圣人之知非有加于赤子之知也而广狭不同者格致之功也譬诸人生不见不闻之事不可以知知非其知之所本有也及见之闻之而知一进矣圣人者不待见之闻之而无不通晓者道理之融防皆良知为主此固无所资于外也故仍无加于赤子之知也譬诸日光无微不烛此圣人之知也阖其户则罅隙之中未始无日光相及开其户则满室皆日光所及矣夫阖户之不如开户也开户之不若太虚也此广狭之异也然要非格致不为功故曰我非生而知之者
　　力行
　　力行之说四子书言之详矣孔子之言最平易如谨言慎行忠信笃敬仁智与勇乡党一章皆其事也曾子之言最切实如格致诚正脩齐治平皆其事也子思之言最髙明如戒惧慎独脩道致中和子臣弟友行逺登髙学问思辨笃行皆其事也孟子之言最要如集义养气推恩扩充皆其事也终身为学得圣贤之一二语极力行之毕生尚不能尽徒奉为虚语亦何益乎资性纯笃好学而企前脩如宋之周程张朱邵陆诸儒明之阳明敬轩整庵固自逈别其有因循懈惰偶而感触则当人一己百人十己千又如孟子之集义扩充庶有兾乎其后也前学习一说当亦足以表力行之义
　　凡事必见得极明行得极断然后方能有成故智者谓之不惑勇者谓之不惧然见得明行得决如止是趋势利便私曲此小人之尤逾分冒险必枉费心机故必仁者然后能不忧圣人参赞位育絶大经济皆从仁字中做出此三语彻上彻下的人品皆是如此故孔子以为君子之道而朱子则以为学者之事也然三者虽若相资学者苟不至于圣人不能不各有所重故遂分出三等人品如顔子之仁子贡之智子路之勇可以观矣
　　读书
　　凡读一种书读过一遍便湏回头着想此篇之前面如何后面如何前后如何贯串中间如何承接如何转折如何照应应有者如何不应有者如何生枝如此回顾数畨自然道理融贯此书自然可久
　　凡读史鉴一段必先将古人相似者比之若令某古人适当此时其经济何如又将古人不相似者比之若令某某当此其经济又复何如然后将自身放在事中若我适当其时其经济措施克如古人否然后古人之浅深皆可断自己心即我他时遇事亦可措置无难古人之学由虚心而入故其徳日进今人不肯虚心只是不能虚心耳虚心犹且不能望进徳难矣煦无日不繙阅诗书皆务求立言本防从不偏执已见故于周易卦爻凡具坎离之象者悉发虚中实中二义当知此个实中便是虚中
　　读书不从能疑而入所得必不深
　　读书不知叅互考正之法纵然有得必有趄□不能贯串
　　初读书不必求博守定一经追求甚深甚奥之理到得有入手处然后叅阅他经当无有不合者矣
　　登仕
　　既为亲民之官则当视民如子凡风土之所宜人情之所重闾里闺阃愚妇赤子饥渴寒暖极鄙极防至至细之事皆所当知故曰知县知州知府必先知之然后能周详而调剂之如但知势分崇髙尊荣安富而止何云父母
　　凡有一官必有一官之利弊知其弊矣而彼此相沿未之决去者因循二字悮之也又或以官为传舍全仗因任为自全之计而上无察考为之奈何
　　亲民之官无若府州县然皆称曰知非偶然也凡所管辖其中天时地理人情风俗一应利弊兴革迁转变动之故有一不知可谓知府知州知县乎如但以知字作主字解过然则今之据崇髙势分以为官者其皆无沗于知府知州知县乎他若显图厚实又不足论已不知而犹谓为官也是为溺职不知而使人旁窃之是之谓愚知之而无以调剂之是之谓旷知之而故缓之是之谓慢溺职而愚而旷而慢也与不知何异
　　天时如北地多风江湖间春夏水长而秋冬涸云南风贵州雨广东多湿近海多飓风之类地理如东西南北之方逺近多少之数之类风土如北地多车南地多舟之类人情有此之所重彼之所轻此之所贵彼之所贱者尤当因地因时随宜觉察皆不可不知也礼曰礼从宜使从俗又曰修其教不易其俗齐其政不易其宜凡事豫则立将欲登仕便须打点所做何官宜何如设施然亦不可太执曲礼云礼从宜使从俗因利乗便其效最易观也尝有生长于此土目覩此土之弊以为如此方可革除逮于易地而施乃多龃龉胶柱鼓瑟固难可语权也
　　凡初莅任必想到离任后此地之人相待作何光景然后能为好官凡离任之官必更荣于初任之官然后始不愧为好官
　　凡作一官非徒以此一方之民听我驱使是将以我一人之身听此一方之民指挥者也
　　今人惮于求言吝于改过岂知集众思广众益有无穷妙处如阳明之求通民情愿闻已过非圣贤中人不能乃今人耻于效人小之见人情风土贸然罔辨是耻于师人而不耻不若人者也
　　有不可不循之例有不可不更之弊必事事循例则才干可知必事事更张则妄诞可知
　　文公曰今人言事欲论一事一人皆先探上意如何方进文字【煦】按刑名如此则必屈人万一上司贪污则贻害不浅
　　钱谷刑名之外必须有一点至性流通雨寒燠之时必须用一番至诚体察
　　终歳纺织才成得一疋布终歳舂碾才养得一口猪将以备惟正之供也一经官差呼唤举而奉之差役尤恨其少
　　常入衙门作证见此奸民也言辞可聴则是非淆乱矣故周礼特详五聴
　　常赴公堂言是非此猾士也奔竞太甚则正业荒芜矣故子防独取澹台
　　治去其太甚者而已孟子曰仲尼不为已甚者于傩之一节可以观矣杂记中一张一弛亦是此义
　　孔孟之栖栖皇皇有所以栖栖皇皇者也今之栖栖皇皇者未得则卑躬屈节既得则倨傲自矜唯安富尊荣之图唯势利显赫之贵居可以有为之地曾无些子建白诚不知向之栖栖皇皇果何为也
　　人生天地间食天地生物以养其生于人无所济于物无所利虽生于天地犹虚也韩子之论佩膺久矣苏琼之对曹芝也曰设官求人非人求官夫有官而不得其人衡才者之过也不安其分而奔竞以求之未必能得即得矣始进不正能以正终乎
　　已荒而谋赈之莫若请之于朝动正顼钱粮委才干之员行至丰收之地酌买之以车船运至荒地即以所买之价为所卖之价是荒地之粮与熟地之粮其价同矣所卖之价仍可还帑要其所耗不过车船之价及往来盘费耳夫普天之下固未有千里二千里之外胥荒者也
　　欲知临荒转移调剂之法则各省之雨皆宜按日月呈报然后知某省苦雨某省苦旱可以为未雨之绸缪秋成之后米糓之贵贱亦宜按省及时呈报则某省荒歉某省収成亦可以施转移之妙术预备之法莫若该州该县各各设立农官俾得专司仓粮及省耕省敛之法在州县则以佐贰兼之在府则以佐贰总之在省则以道员统领之或每歳遣御史一员分省而查或三年遣御史一员通省而查之庶乎可也
　　词讼在州县或谓多差干员自可了当此事不知倾家荡产者实多而官犹懵懵也且有雀角鼠牙每迟至数月而不能归结者矣且有无故牵连多人而不能开释者矣至縻累无辜之众虚耗有用之民财为官长者独无意乎抑疏而不及察乎
　　政
　　孔子摄行相事三月而鲁国大治治效也而治法可想矣然此其畧也若使之期月三年其治效当复何如约其大端不越教养二途详其节目不越礼乐刑政要皆帝王之大法恐社仓之行于一乡者乎小也
　　顔子论东野毕之善御曰善则善矣其马将佚谓求马不已定公善之曰可少进乎顔子曰臣闻鸟穷则啄兽穷则攫人穷则诈马穷则佚自古迄今未有能穷其下而能无危者也【煦】按此与为邦之问则顔子之政可知鲁有父子讼者孔子同狴执之三月不别其父请止孔子赦之【煦】按后人亦有学此法而用于兄弟者
　　张南轩先生知江陵安抚本路捕斩奸民之舍贼者令其党得相捕告以除罪羣盗皆遁去【煦】按除盗止有此法为良
　　程明道先生初政辨藏钱废放光之石佛均田税塞塘堤处舟卒之病者脯茅山之龙禁竿黏飞鸟其在晋邑设立五保之政度乡村逺近为五保使之力役相助患难相恤而奸伪无所容凡孤茕残废者责之亲戚乡党使无失所行旅出入其途者疾病皆有所养诸乡皆有校暇时亲至召父老而与之语儿童所读书亲为正句读教者不善则为易置俗始甚野不知学先生择子弟之秀者聚而教之在位三年去邑才十年而服儒服者盖数百人矣时河东财赋窘廹官所料买歳为民患虽至贱之物至官取之则其价翔涌先生常度所需使富家预储定其价而出之富室不失倍息而贫民亦免苦累邑税常移近边载往则道逺就籴则价髙先生择富民之可任者预使购粟边郡而民费大省农隙讲武晋城之民遂为精兵晋俗尚焚尸教谕禁止民皆信之欲入辩事者不待持牒竟至庭下陈其所以河清卒本不当役役而乱先生开城门纳之以其事上闻得不复遣至于河决曹村先以小绳徐引大绳然后济众以塞之又广济蔡河出县境濒河不逞之民不复治生业専以脇取舟人物为事歳必焚舟十数以立威先生始至捕得一人使引其类得数十人不复根治旧恶分地而处之使以挽舟为业且察为恶者自是邑无焚舟之患畿邑田赋重常蠲除以为惠然畏法先输者皆良善逋负获除者皆顽民先生为约前科获免者今必如期而足如是惠泽始均邻邑有寃诉府愿得先生决之者前后五六有犯小盗者先生谓曰汝能改行吾薄汝罪盗叩首愿自新后数月复穿窬捕吏及门盗告其妻曰我与大丞约不复为盗今何面目见之耶遂自经【煦】按此等政事防与孔子摄相事时无异真宋儒中仅见者然止是修其教不易其俗齐其政不异其宜故人便之耳


　　周易函书别集卷十四
<经部,易类,周易函书约存__周易函书别集>
　　钦定四库全书
　　周易函书别集卷十五　　礼部侍郎胡煦撰篝灯约防
　　观物
　　万物之生皆在隂阳既交之后而阳性上升隂性下沉故必阳为隂裹则上升者有所秘而其升不遽下沉者有所附而其沉不疾然后隂阳相资其中之造化出焉云行雨施则方亨之妙也天地絪緼万物各得所资故曰泰水火相资彼此各适于用故曰济天地交而水火济然后万物之形体以成
　　雨也者隂阳之既和也云也者隂气得阳而外舒者也雷也者阳秘隂中骤而发泄者也电也者阳出隂外徐而乍舒者也盖阳为隂裹太固则奋而为雷不甚固则乍舒而为电既和则融而为雨阳所不固之隂从而下泄则为风从而上越则为雹凡两物相交有固于外者斯其中之变化出焉
　　虹也者雨之气而照于日光者也隂气之升必有所止故虹之形屈闪电出于云气之外当亦隂气发泄而照于日光者欤
　　小过不雨者隂胜阳也小畜不雨者阳胜隂也
　　小过隂胜阳阳性腾越不能久为隂屈故上奋而为雷大过阳胜隂隂性静正不能随阳以升故下泄而为风凡不雨者非阳气之结聚而隂不得所附则隂气之沉郁而阳不得所入隂不能附阳则阳独为用故亢极而无雨阳不能入隂则隂独为用故沉霾隂晦而无雨解而雨者阳不独亢使隂得而附之隂不坚秘俾阳得而入之故雨也
　　将雨则燥将晴则寒燥也者阳之乍困于隂有余于外而郁蒸者也寒也者阳之既离于隂不足于外而隂自散越者也
　　夜不寒而将旦寒阳气将通隂气之反而聚也
　　冬阳蕴于地中故井泉温夏隂蕴于地中故井泉寒黔蜀山中多洞穴其冬温夏寒亦然
　　雪花六出水之成数也
　　一大为天二小为示一二隂阳之数大小隂阳之形故天称皇而地称后
　　阳为竒隂为偶昼属阳得竒夜属隂得偶竒单故日得一偶拆故夜得二是以上半夜为今日下半夜为明日是夜分二也
　　震阳象雷震男也故世俗呼为雷公离隂象电离女也故世俗呼为电母
　　山髙而属阳以静镇为性水卑而属隂以流动为性此隂阳之互为体用也堪舆家或以髙卑分隂阳或以动静分隂阳其义一也
　　向谓天动而地静然天亦有静处南北二极是也向谓天圆而地方然地亦圆体也观人南行二百五十里则南星髙出一度北星低入一度人北行二百五十里则北星髙出一度南星低入一度若使人行九万里天星既已一周则行者当复于故处是地亦圆体也西洋人见南极出地三十六度河南江南之界见北极出地三十六度而身无倾侧者缘地之四围皆天故首戴者皆上足履者皆下也然亦非必足相对也南北二极不动故凡正注侧注莫不北其北而南其南譬若之有瓣无有一瓣之脉不两其蒂也
　　月中亦有山水土石其明处则水也因日光之照而见为明耳其暗则山之背也日光之隐蔽者也昔人谓月中婆娑者山河影也云是地上之山河照入月中非也水与地同体地与月同德故潮汐应月而为消长阳竒而隂偶者日阳也故竒月与地同为一隂故偶也月与地皆秉日而施化施者阳则受者隂矣天地间惟此三物最大故老子曰三生万物时有三候位有三等卦有三才三极皆三而已矣
　　天包于外一元之浑合也其中三物一竒而二偶则隂阳之运转也
　　日为纯阳与天同德故郊之祭也主日而配月是以日代天之义天地间惟阳最能有为故万物胥秉日光夫日行南陆而万物死光之微阳之退也日行北陆而万物生光之盛阳之进也故周易贵阳贵其有为者耳日月与地皆有形体而日则阳气之结聚月与地皆隂质之凝定故日之为光常有晃晃漾漾不定之色月与地同德月中既有水土则亦当有生物固不必人之肖人物之肖物也地上之灵蠢动植固已不一其伦矣况异形而居月中乎然非日光施照其物亦不能生今观地上含隂之体一得阳光皆能化育腐草入夏而为萤米谷感阳而为蛊若蠛蠓蜉蝣蚉防之属皆于盛暑乘湿气而生湿则水之隂气也暑则火之阳气也此水火既济之妙即男女搆精之义若使日光不照阳气不施则万古防防浑如长夜如穷冬动植之类奚所借以有其生乎
　　日食而既昼且见星浑如中夜其星之明则阳光之返而上照者也可知月虽掩日而空虚之中日光自在特月之光借资于太阳原不能与太阳相敌故星之微明昼日则必无可见
　　日之食也日与地上下对照而中为月轮所掩也故日光施不及地月之食也月与日东西对照而中为地毬所掩也故日光施不及月地与月皆借明于日光故地与月为隂而日为阳
　　月轮之中以十五日为昼十五日为夜其初得日光则地上之下犹日之卯也厯晦朔而日全在上拟于正午上则日入之候犹日之酉也及望而日全在下拟于夜子合之则为一昼夜夫月轮中既以地面之月为一日则地面所得之日即当为月轮中之三十时矣由此而积之则地上之歳必当为月中之月是十二日也至于月中之歳又当以三十成之观邵子皇极经世以十二三十相间而推可以见矣然惟巧厯者知之易地而观月为地靣之月地亦当为月轮中之月盖皆与日错行同受日光者也地上之人其视月也有晦朔望如此则月轮中人其视地也不亦有晦朔望与月相同者乎地面之日食自月轮视之即当为日轮中之月食地面之月食自月轮视之即当为月轮中之日食第其日食在于正午亦犹地面之日食必在朔月食在于正子亦犹地面之月食必在望也盖月轮中以朔为午望为子也地面无正午之月食无正子之日食者背也而月轮有之所谓顺也
　　月轮中上下遇南北极则昼夜相停春秋分之候也晦遇南极则昼短晦遇北极则昼长望遇南极则夜短望遇北极则夜长晦朔望则自地而言昼夜短长则月轮中之候也
　　日之行天一日一周而不及天一度故一昼一夜而为一日月之行天遍周列宿过三十六度有竒而始及于日故必三十日而始为一月地面之春秋冬夏一嵗三百六十日而始周月轮之春秋冬夏即变换于一日而其候亦不能齐故月轮有日而无嵗此其所以与地异者也冬至而月行北极则寒与地同而不甚然未匝日已易而南矣夏至而月行南极则寒与地同而不甚然未匝日又易而北矣冬至而月行南极夏至而月行北极其气皆为极暑较地为近故也然未匝日而易其候矣盖月于一月之中一南极一北极故也
　　或曰地未尝动也何由知地与日月皆为错行曰以日月之动体形地之静体而觉地之有行焉耳譬若舟行岸移岸非能移也有移之者也
　　三百六十日而一周者日之行最迟者也三十日而一周者月之行次迟者也一日而一周者地之行最速者也
　　或曰地行而人不知何也曰譬若附骥之蝇日及千里而不自知其逺也又如虮虱在身人虽疾行而虮虱犹以为静也曰独无上下倒侧倾覆辗转之患乎曰海水如是其盛也犹绕地毬而周之曾不外泄也况人物乎须知地外皆刚气所摄而人物附地故无此患抱朴子尝极论之矣但知首之所戴为天足之所履为地则固无上无下莫非顺适者矣
　　新法厯书曰太白亦有朢晦朔嵗星镇星皆有从行之星非千里镜不可辨也又曰恒星嵗东行六十余分所以积久而成嵗差又曰觜星东行较恒星为速唐宋以前在参后一度或半度今在参前矣
　　抱朴子曰鸟飞极上直舒两翼而曾无倾侧者乗之以刚风故也【煦】按地包天中四面皆虚而曾无倾侧者刚气之摄也其气绕地而运故地恒借其力而不堕今有置水于桶以机运之而上出若花花中值木丸随水而转了无倾倒者不过使之常运而已或曰既有刚气绕地一周则人之生于地上者亦当有刚气之乗而曾不之见何也曰刚气若天之运也地既运于天中亦当有地气之舒与天之刚气相接然后泰交之妙出焉隂阳之理一有一无一动一静一舒一敛一和一肃人附地太近止资养于地气而不资养于天气故渐逺于地乃始有刚气之见愈逺则愈烈矣释氏谓鸟之化也上行而极于刚风乃始化为游丝而渐返于无所以谓鸟为禀天之灵乗阳而气化者也物盛于器中有隙乃漏盈天地之间者莫非气也气之充塞本无罅隙故地为气所抟而无隙可坠
　　素问云升降出入无器不有注云壁牕户牖两面俟之皆承来气冲击于人是则出入气也以叶投井及叶下翩翩不疾皆升气所凝也虚管搦上悬之水固不泄为无升气而不能降也空瓶小口倾溉不入为气不出而不能入也
　　席上腐谈云有道人烧片纸纳空瓶急覆于银盆水中水皆涌入瓶而银盆铿然有声盖火气使之然也又依法放于壮夫腹上挈之不坠即如铜水滴揑其窍则水不滴放之则滴修养家存神于泥丸则丹田之气上升盖神之所至气亦随之而住也【煦】按烧纸纳空瓶今南人用以治病谓之气罐又谓之火罐葢隂阳往来原无停滞通则俱通塞则俱塞此龙战于野之义也人身七窍上通则下亦通上闭则下亦闭修养家真人之息以踵皆善闭者也故能全其真而固其神参同契曰上闭则称有下闭则称无是也产妇既生而胎衣不下医用产妇之髪纳诸喉中俾其恶逆则胎衣自下此亦上通则下通之义也
　　书滴上下两孔故可以泄水此即坎卦上下两隂而中阳流动之义若使塞其一孔则一孔不泄故朱子谓坎塞其下流则潴而为泽泽固停蓄不泄之水也两火之合无异形两灯之光无异照与坎之论形者不同故坎习而离不习
　　天地之气交何由而辨但于室中炊烟观其蓬勃若何而可知矣若使隂阳不交天气不降地气不升则天必晴明更若无风所炊之烟直上而疾全无阻抑若使天气既降地气既升则幽室之中皆气之充也所炊之烟必难骤舒而蓬蓬勃勃矣
　　葭灰候气此臆说也若谓埋管于地考诸三寸五寸之间则地气之升一日之间当不知几千里防万里矣岂独凝滞于三寸五寸之土肤俟其人之考而验乎若谓室中缦以青幔置管于桌上而候之则其谬误抑又甚矣惟汉书曰先冬至夏至悬铁炭于衡各一端令相停冬至阳气至炭仰而铁夏至隂气至铁仰而炭惟此说颇达隂阳之理
　　室中鸣一音而他器从而应之感其类也是谓同声相应生子下地而不出声或撼门扇或击盆盂乃声随以应气类之感通同声相应之妙也阳燧取火于日方诸取水于月磁石吸铁琥珀拾芥同气相求也鸡鸭既已伏卵乃始剔除水道则其生子谷道不利鵞之伏也必向月鹊之巢也避太嵗皆同气相求也谓空虚非气磁石何以引针槖籥之鼓且可盈胞矣
　　城郭庐舎有形之物而广野之气如蜃不独海市矣万物之生皆由水始动物之成胎也水也桃杏之方成核其膜中所包水也石之产于山也其初皆水也掘山而至极深之所则石软如绵出而见风乃始坚硬今之煤炭胥然故谓为天一生水
　　阳始于亥生于子故十月称阳月凡草木发萌之始谓之荄人始生谓之孩此之义也
　　抱朴子曰水性纯冷而有温谷之阳泉火体宜炙而有萧邱之寒焰重类应沉而南海有浮石之山轻物当浮而防牱有沉羽之流　沧洲有流汞渠沉羽而浮铁康节云石入水则沉而南海有浮石之山木入水则浮而南海有沉水之木【煦】曾见一石砚其轻如木今之海沫子石也而质则轻矣
　　水缓则流直水急则流曲故江水直河水曲
　　油性入水则浮置之于蒸酒中则沉
　　温泉　火井　盐井　油井　峩嵋之圣灯
　　分水之犀　餐火之鸡　潄金之鸟　吐绶之鸡　松化之石
　　木能钻火所生者也击石又能出火然以纲击之有花出焉结成小星宛如铁煤则火从金出也金固资火以成或其中之宿含者欤然两石相击亦复有火光出焉火性无所不融而南方有火浣之布真定有不灰之木鼓铸之罏其花初生必从干方而始干为老阳之金戍亦火墓也铁冶既融若有火蛆鼓舞其中其罏必大兴旺
　　辽东有煤炭一炉可十日不灭五台之北有煤如木炭烧之置于灰池人可以炙又有铁炭水和炭皆煤也而其用稍异又有一种甚臭止用以烧取黒矾
　　油衣照日而能出火与阳燧同义光之至也太仓之米亦或积而为火至海中时有火光则龙雷之隂火也烹饪以釡鼎西蜀徼外之小猪非石锅不熟
　　猛火油出髙丽之东日力烘石极热则出液亦曰树津也能腐人肌肉撚置水中光焰愈炽虽鱼鳖遇之无不焦灼惟真琉璃器可贮
　　威喜辟兵舎利拒火
　　玉石至坚也而有软玉砂有金刚钻冰雪至寒也而有雪蛆有冰鱼
　　南方有猫儿眼石也其体映太阳而为光闪于石侧如猫眼然初不为隂云所隔东西南北随日所在而现故谓之猫儿眼
　　朱砂可以粉银中含汞气也
　　天将雨而石燕飞　础润知雨月晕知风
　　铁非所以养生有食铁之兽便铁之貊齧铁之兽火能化物而有餐火之鸡火浣之布不灰之木又有火玉辟寒犀置之室中则不复挟纩又有龙须布冰蚕丝张之室中则满座凉生又有龙皮扇风生则人皆寒栗以水浸之亦然又有鲛绡龙纱入水不濡
　　锡入五金而无形铜能入铁又汞入五金可使五金返粉今之焊药用之汞与锡合可以磨镜而发其光翡翠屑金人气粉犀置犀于懐中待其既暖以槌擂之可以成粉
　　铁砧捶皂荚则砧裂　抱朴子曰铜青涂足入水不腐铁砧捶舎利子则入于其中而隐置鸡子于上以铁槌之乃始复出
　　金一也以五月丙午日中铸为阳燧以十一月壬子夜半铸为隂燧感隂阳之气异也
　　仲冬斩阳木仲夏斩隂木在山南者为阳在山北者为隂木之面南者在水则面向上
　　海语云辟珠大者如指头次如菩提子次如黍粟质理坚重如贝辟铜铁者铜铁不能损辟竹木者竹木不能损犯以他物即损矣尝附胎于椰子梹榔果殻之实之内通谓之圣铁
　　抱朴子云木芝者松脂沦入地千嵗化为茯苓万嵗其上生小木状似莲花名曰木威喜芝夜视有光持之甚滑烧之不燃带之辟兵
　　抱朴子云千嵗之柏其下根如生人刻之有血以其血涂足行水不没涂鼻入水水为之开涂身则隐形欲见则拭之
　　藕生应月至闰月益一节黄杨生应月至闰月减一节蓂荚上半月日生一叶下半月日减一叶　老松化石荸荠煮铜则软甘草煑铜则硬
　　菱花开必背日芡花开必向日故菱寒而芡暖
　　橄防欲采其实剥其皮以姜汁涂之则尽落不独纷纷青子落红盐也　橄防木为楫鱼触之则毙
　　暴长之木不祥戾气之秘而骤泄也方生之芽难量生气之润而渐舒也
　　酒因米麯相反而成稻花昼开麦花夜开子午相反之义故酒能醉人
　　木匠为人作夀木视初砍下地之木屑而占吉凶俯则男人所用仰则隂人所用下地近则所应之日时近下地逺则所应之日时逺其木初上作马大头向内则为本家人用大头向外则为外方人用此皆隂阳之义騐之于最初者也
　　水虫水化衣水而食水无水则僵土虫土化衣土而食土无土则僵人形气之化衣虚而食气无气则僵飞鸟纯乎气化故但见其生莫见其化而去也
　　参同契曰男生而覆女偃其躯非徒生时着而见之及其死也亦复效之本在交姤定制始先【煦】按男女或没于水其俯仰莫不有然皆隂阳之义故云定制始先脉望云唇之上何以曰人中若以为人身之中则当在脐腹间盖自此而上耳目鼻皆双窍自此而下口及二便皆单窍上三画隂下三画阳合成泰卦是天地既交之体也人得隂阳之气以生窍则气之出入者也故其象见于窍
　　肝属木当浮而反沉肺属金当沉而反浮隂上而阳下隂阳之生气然也故天地交曰泰不交曰否水火交曰既济不交曰未济
　　须下生眉横生髪上生须肾属也肾为水水润下故须下生眉肝属也肝为木木旁敷故眉横生髪心属也心为火火炎上故髪上生
　　天气通于目上动下静地气通于口下动上静
　　盲人无梦遗腹之子不梦父
　　欲知时辰隂阳常别以鼻中之气阳时在左隂时在右亥子之交两鼻俱通
　　父少母老产女必羸母壮父衰生男必弱
　　古有僵尸贰负之臣也见山海经一云庚申日死者其尸僵今汴城之南有刘道人者尸僵而不壊土人装金而事之
　　美女无肩故鲜生育男子下丰者多子左传曰谷也丰下必有后于鲁
　　倩女离魂　贞心化石
　　抱朴子曰牛哀成虎楚妪为鼋枝离为柳秦女为石纪昌学飞卫之射视小如巨视微如着不易于物而物为我转造父学泰豆氏之御不以目视不以防驱得之于心而应之于手
　　羿之教人射也敎以悬虱于牕视之三年大如车轮此飞卫之术两目分光而用之视以神不视以目者也今试指于鼻间相去一二寸以目视之如闭左开右则其指偏左闭右开左则其指偏右夫指一也而左右易位者因所视之目异也若复旋开旋闭暂且大开则二指之影左右皆见如此则目光可以分用亦可以细察微芒【煦】少亦善弹颇得此法有弹经一篇见本集中古人有善识鸟音者非识其音也识其性情而已即乐记审音知乐之法所谓其乐心感者其声啴以缓其喜心感者其声发以散是也如第即音而求之彼闽广吴越之语不离乎人犹尚不可以骤通况物类乎然物虽异类要亦各有喜怒哀乐存焉由其音之所发考其情之所征母子相呼必其音依以切同类相求必其音婉以曲有所畏者必其音惊怪有所惧者必其音怯懦若有所喜而其音和适矣若有所怒而其音燥激矣兽语亦然要皆本诸其情而发舒者也故可识也
　　人有化为虎为牛为犬豕者必其心先有虎牛犬豕之欲凝固而不解故形随心变　头垢足以使金铁浮水人有既死犹能见形而为人或操持器物使之更易其处皆其心之坚定原有不能释然者存故结聚而不散也天下之大忠大孝有一生再生求了心愿者矣天下之大奸大仇有一生再生期为报复者矣皆其结聚而不散者有以使之也
　　脉望云动物本诸天所以头顺天而呼吸以气植物本诸地所以根顺地而升降以津故动物取气于天而承载以地植物取津于地而生养以天
　　植物有草木竹三品动物有鸟兽鱼三品皆分上中下亦卦立三爻时有三候位有三等之义也
　　素问云植物去皮则死气在外也动物伤内则死神在内也
　　繁露云醖生烟鸱羽去昩磁石取铁真金取火蚕珥丝于室而絶于堂禾实于野而粟缺于仓芜荑生于燕橘枳死于荆
　　脉望云鬼神有性无命草木有命无性禽兽性少命多【煦】按天地间至无情之物皆含天地之至灵故蓍可以筮败之板亦可以卜
　　笔谈云巴豆利人惟其殻能止之甜瓜蒂能吐人惟其肉能解之坐拏能懵人食其心则醒楝根皮泻人枝皮则吐人邕州所贡蓝叶即蓝蛇之首能杀人蓝蛇之尾能解药鸟兽之肉能补血其毛角鳞鬛皆破血鹰鹯食鸟兽之肉虽筋骨皆化而独不能化毛　犬之食骨亦化
　　草木知春秋燕鴈亦知春秋猫眼知时
　　邵子曰草伏之兽毛如草之茎林栖之鸟羽如林之叶【煦】按水游之物鳞如波涛之文
　　岭南深山中有大竹中有水甚清澈溪涧中水皆有毒惟此水无毒土人陆行多饮之至深冬则凝结如玉乃天竺黄也遇野火烧林木为灰烬而竹黄不灰如火烧兽骨而轻
　　松脂入地千年而为琥珀
　　鸲鹆不逾淮橘过淮北为枳
　　脉望云鹤知夜半燕知戊巳蛇于巳日不出道莺于春时自出谷
　　十二生肖子寅辰午申戍俱阳故取相属之竒数以为名鼠五指虎五指龙五指马单蹄猴五指狗五指丑卯己未酉亥俱隂故取相属之偶数以为名牛四爪兔两爪蛇两舌羊四爪鸡四爪猪四爪
　　鹤知子午鹊巢知风蚁垤知雨
　　能养气鹤能养神鹿能固精
　　蝉自翼鸣草虫亦以翼鸣龙从角听以龙耳为聋谓无耳也
　　脉望云牛虽有耳而听以鼻虽有鼻而息以耳水虫不土虫不息
　　庄子云乌鹊濡鱼传沫细腰者化有弟而兄啼乌鹊以气交两咮相含气中有水也传沫则吐气于水彼此吞咽水中有气也细腰螟蛉之类有弟而兄啼妇人再姙必缺乳也
　　广肩无雄细腰无雌鼈皆能伏卵蜂育螟蛉以为子也
　　蚌向月而懐珠固矣谓兔望月而孕口吐而生兔固自有牝牡也脉望云蛙亦吐生
　　犀因翫月纹生角象被雷惊花入牙　骇鸡之犀山气多蝇水气多蚊
　　鼋肉寸寸割之寸寸皆生肉其阳物如手掌有五指焉虎知冲破今人画地观其竒偶谓之虎卜燕避戊己蝠忌庚申
　　华彛续考山东无虎浙江无狼广东无兔蜀无鸽之相顾神交也鹤之相唳气交也
　　马火属有肝而无胆木臓不足故食其肝者死
　　马走逆风牛走顺风牛顺物乗风而行故坤知顺马健物逆风而行故干知健
　　周礼内饔辨腥臊羶香之不可食者牛夜鸣则庮羊泠毛而毳羶犬赤股而躁臊鸟皫色而沙鸣貍豕盲视而交睫腥马黒脊而般臂蝼
　　马饮清而便浊牛饮浊而便清隂阳之义也
　　牛食草如浇羊食草如烧
　　竹牛角可以假犀
　　马驴骡阳类起先前足卧先后足治用阳药羊牛驼隂类起先后足卧先前足治用隂药
　　马牛驹犊产在望前则行在母前产在望后则行在母后
　　狗有展草之恩马有垂缰之德
　　狗直戌而艮在寅火墓戌而生寅也
　　戌为火墓故狗畏水饮则以舌防之犬鬭以水灌之则解
　　羔羊跪乳慈乌反哺
　　鸡知旦鹤知秋
　　风应时而变鸡应时而鸣与风相应
　　鸡鸣丑半重阳之一时也
　　搜神记曰龙易骨麋易骼蛇类解皮蟹类易殻又折其□足堕后更生
　　恱生随抄云龙颈骨中髓皆白石虎目光落地亦成白石又有松化石蛇蟹蚕皆成石
　　抱朴子云貍头之治鼠漏啄木之防齵齿蟹之化漆麻之壊酒龙鳞九九八十一老阳之乘数也鲤鳞六六三十六老隂之乗数也
　　玉壶清话陆禋续水经言蛇雉遗卵于地千年而化为蛟
　　玉防记曰千嵗之五色具焉能游于莲叶之上千嵗之鹤能登于木色纯白而脑尽成丹
　　琐碎录云鱼逆水而上鸟顺风而立取其鳞羽之顺也有微风不知所从但观鸟之所向
　　食生物者皆长喙食五谷者皆短喙善搏鬭者则利嘴善啼鸣者则颈长
　　食木者多力而愚食肉者勇敢而悍食谷者多智而夭食气者神明而夀
　　陆生之鸟咮多锐而善啄水生之鸟咮多圆而善唼短脚者多伏长脚者多立
　　飞鸟之属由气而生由气而化生有而化无生生者不已而未尝盈也气之化也燕之春去秋来其明徴矣鸟由气化本天亲上之义也鸡鵞家凫羽而不飞地类也故与地徳相感若当伏卵后涤除水道则其生子谷道不利本地亲下之征也
　　蜣螂为转丸所成始初之蜣螂伊谁之转也盖土中浊阳之气所蒸而成故其生也鸣而不飞若鸟则清阳之气所化而成故其生也且飞且鸣
　　仲春鹰化为鸠季春田鼠化为鴽仲秋鸠复化为鹰季秋雀入大水为蛤孟冬雉入大水为蜃
　　抱朴子曰雉之为蜃雀之为蛤壤虫假翼川蛙飜飞水为蛤荇菜为蛆田鼠为鴽腐草为萤鼍之为虎蛇之为龙
　　淮南子曰鼇化为鹑鹑化为鹯鹯化为布谷布谷化为鹞顺节令以变形也
　　埤雅云鹤以怨望鸱以贪顾鸡以嗔视鸭以怒睨雀以猜惧燕以狂防莺以喜啭乌以悲啼鸢以饥唱鹤以洁唳枭以凶呌鸱以愁啸鹅飞则蜮沉鵙鸣则蚓结鹊俯鸣则隂仰鸣则晴
　　变化论鹭目成而交胎鹤影接而懐卵鸳鸯交颈野鹊传枝
　　尔雅疏鹤以声交鹊以意交防防以睛交而孕
　　崇有论鱼瞰鸡睨鸟无肺胃蜃无臓
　　牛无上防鸿鴈无脉獐无胆
　　鸡之毒在心燕之毒在尾羊之毒在驳
　　鵞伏向月取其气助卵也【煦】按鵞为地类月与地同德故伏卵向之
　　鹤有大小二种其胎生卵生亦不同又有元白二种禽经鹤以声交而孕雄鸣上风雌鸣下风则孕又云鹤一百六十年雌雄相感而孕
　　禽经露翥则露露禽鹤也鹤驯养于家庭饮露则飞去鹊巢避太嵗识嵗多风则去髙木巢旁枝
　　元中记千歳之燕户北向抱朴子曰其色多白
　　禽经鹊以相感而孕鹊干鹊上下飞鸣则孕
　　白鹢相眡而孕雌雄相视也　六鹢退飞风也
　　防防睛交而孕状类凫而足髙相视而睛不转乃孕而生雏子规一名怨鸟夜啼达旦血渍草木凡鸣必北向啼苦则倒悬于树
　　鹧鸪飞必南翥一名懐南畏霜露夜栖以叶覆其背鸠鸟雄呼晴雌呼雨
　　题鴂鸣而草衰
　　泽雉啼而麦齐
　　风翔则风风禽鸢类也
　　雨舞则雨字统曰商羊一名雨一足鸟也
　　霜飞则霜鹔鹴鸟名羽可为裘鹔鹴飞则霜陨
　　灵鹊兆喜
　　怪鵩塞耳鸺鹠也闻之多祸一曰鸺鹠夜视明昼视暗蝙蝠亦夜视明昼视暗夜察蛟防昼伏而不出暗也其粪为夜明砂蚊防之目也
　　鹦鹉摩背而瘖
　　鸲鹆剔舌而语
　　鹩鹑雄鶛牝庳鹩鹪鹩二鸟皆雄足髙雌足庳
　　鸠鵽雌前雄后鵽大如鸽生关西为鸟憨急二鸟皆雄随雌
　　鷇将生子呼母应鷇鸟卵也
　　鶵既生母呼子应
　　鸠哺子朝从上下暮从下上
　　枭在巢母哺之羽翼既成啄母目而翔去
　　舒鴈飞成行列雌前呼雄后应夜栖泽中必有一鴈不以警众也
　　鹳水鸟伏卵时数入水冷则不毈取礜石周卵以助暖气
　　林鸟朝嘲水鸟夜液
　　燕之哺雏自右而左周而复始虽雄雌迭更而究无差误
　　鸟翼左掩右为雄右掩左为雌又烧毛纳水中沉者雄浮者雌又云拔毛置水中沉为雄浮为雌
　　鹑之鬭竦其翼鸟之鬭竦其尾
　　雀粪名白丁香左旋为雄右旋为雌
　　鼯鼠飞而生子
　　枭避星名周礼□蔟氏覆妖鸟之巢以方书十日之号十有二辰之号十有二月之号十有二嵗之号二十有八星之号悬其巢上则去之
　　海语云象胆依四季在四足春在前左夏在前右秋在后左冬在后右
　　走兽皆属隂故夜动而昼伏然独猿猴不分昼夜者缘食果实而居林栖树兼乎阳也牛马猪羊亦不分昼夜者家畜故也野者则否盖气盛为动气衰为伏动则健伏则怠
　　象畏孤豚闻其声则怖
　　海马骨水火不能毁惟沃以糟腐即烂
　　海驴皮制为卧裀善人御之竟夕安寝不善人枕藉魂乃数惊
　　虎荟云元和初有役者将化为虎羣众呼以水沃之乃不得也或问苕溪子是何谓也曰阳极而隂晦极而明为雷为电为雪为霜形之老之死之八窍者卵九窍者胎推迁之变化也燕雀为蛤野鸡为蜃虾蟇为鹑蚕蛹为蛾蚯蚓为白合腐草为萤火乌足之根为蛴螬六竹生青蜓田鼠为鴽毛羭为猿陶蒸之变化也仁而为圣而为狂防鸡为雄男子为女人为蛇为虎耗乱之变化也
　　虎将至则鹊噪
　　虎交而月晕
　　虎食值耳而止以触其讳也淮楚之间谓虎为李耳虎食上半月食上半截下半月食下半截
　　虎食狗则醉故不能尽山人呼犬为虎酒
　　鹿卧以鼻抵谷道故鹿最夀
　　龙唯能潜然后能有跃有飞此伏命归根隂阳相伏之理也螟蛉水虫蚕蛾之类皆形固于外神专于内乃能脱然化去絶非故形尺蠖屈以求伸龙蛇蛰以存身道人有羽化之说胥是道也皮狐之与狐狸尚有灵于人者非善藏其用何由得此
　　守宫龙子也古者天子廵狩则嫡子守其国宫中之事皆其所知蜥蜴乃龙生九子之一故以嫡子之事名之今谓捣以硃砂涂妇人臂与人交则落此甚非也龙卵方
　　龙生九子
　　鱼乃隂物而得阳气多故腹内生脬是以能浮跃鱼目昼夜不因知其为隂物而得阳多者也
　　海语云海鲨化虎其纹直而疏且长
　　海鳇羣至而化鸟若噪而惊之则化者十五
　　南阳丹水有丹鱼浮于水侧赤光上照割其血涂足下可歩行水上
　　博物志云海南有鱼如鼍截其头干之防去齿而更复生动物之命在首乃世有刑天之民飞头之民何也广州鳄鱼能陆追牛马杀之水中覆舟杀人值网则不敢触其一孕生卵数百于陆地及其成形则有蛇有有鼈有鱼有鼍有蛟者凡数十种类及其被人捕取宰杀之其灵能为雷电风雨　海滨又有含沙射影之蜮蛟能横飞而不能上腾
　　鲎血碧其形如药葫芦虾蛤无血蛤属唯蚌有血虾夜浮于水则见火光海中之火有夜见者或巨虾也鲸鲵出穴则水溢为潮鲸出入有节故潮有期
　　海大者方径丈余遇人捕之则垂泪嘘气而乞怜之板仰而视之其中有直文曰千里路平分左右则隂阳之义也横列五文五行之象也五文而左右分之则十干之象也五文之左右各有广平者六处左右合之则十二支之象也一物而隂阳五行干支之数俱备故可以卜也
　　蟹能化漆为水　鳖视而卵生　虾蟆置地上束行者为雄
　　感应经曰积谷生虫腐草为萤今山谷中朽木及树根往往夜光如火盖阳气之凝注然也而萤火特含生气蝶交则粉退蜂交则黄退　朽稻为蛬朽麦为蛱蝶凡生物必有食而蝉则饮露
　　海语云海蜘蛛结网于深山大谷虎豹麋鹿触之皆不可脱
　　江南文庙无蜘蛛　萧县不开北门开则蝎子毒人不可解
　　江南无蝎江北鲜蜈蚣蝎喜燥蜈蚣不畏湿也
　　峨嵋雪蛆大治内热
　　腐谈云虱物其足六北方坎水之数行必北首
　　犬喜雪马喜风豕喜雨
　　犬不见雪龙不见雨人不见尘【煦】按蝙蝠当不见日月隂阳之生物精气神三者之运化也神凝精而聚气则至灵之动物也非人莫克当此凝精聚气以生神神役于精气无由自奋则至蠢之动物飞走鳞介虫防是也至凝精以聚气而神不存焉则植物而已盖神气浑合而至精不测非神圣莫克与此或问太古未有人时人何由生予曰此易辨也地中隂气一当暑月阳气欝蒸变化出蚊防蠛蠓皆从前未有者也腐草为萤非有种也新掘之池不乆而生鱼虾水蛭皆感于隂阳之气耳蜉蝣螘飞风舂飞雨　鹳鹊仰鸣则晴俯鸣则雨　鸨无壬兔无脾壬阳水也　天将雨蝼蚁徙蚯蚓出琴瑟缓痼疾发
　　狸头愈鼠鸡头已痿防散积血斵木愈防
　　一指之小可以障山夫山非小也逺也指非大也近也月食之时谓地轮大于月当亦如是
　　礼含文嘉伏羲徳洽上下天应以鸟兽文章地应以河图洛书乃则象而作易
　　神农修徳作耒耜地应之以醴泉　神农就田作耨天应之以嘉禾
　　世本曰庖羲作瑟勾芒作网罗庖羲臣也　女娲作笙簧随作竽女娲臣也　神农作瑟　炎帝伯陵作钟无勾作磬　黄帝作旃作冕　挥于作弓　夷牟作矢雍父作舂　仓颉作字俱黄帝臣也　尧作围棋
　　繇服牛　相士乘马　腊作驾俱尧臣也　禹作宫室倕作铫
　　古史考曰伏羲作网　神农作市作耒耜　黄帝作弩作釜甑　舜作瓦棺堲土　夏少康作箕帚　昆吾作瓦
　　山海经曰少昊生股是始为弓矢　帝俊八子作歌舞稷之孙叔均作牛耕　凿齿作楯
　　吕览曰隂康氏作舞　帝喾令抃卜作鼓鞞　倕作鼓及鞞　伶伦作权量　胡曹作衣裳　蚩尤作戈防中华古今注曰　轩辕臣胡曹作衣　伯余作裳　荀始为冠　于则作防履　容成作厯　大挠作甲子车区占星气　伶伦作律吕　隶首作算　夷羿作弓祝融作市　仪狄作酒　髙元作室　虞姁作舟　伯益作井　赤冀作杵臼　乘稚作驾　寒哀作御　玉氷作服牛　巫彭作医　巫咸作筮
　　物原曰有巢始衣皮　轩辕妃嫘祖始育蚕　伏羲作裘燧人始束髪为髻　伏羲始作皮冠　轩辕加以冕　周公作纵　轩辕始作带　颛顼制绦　尧为玉佩　汤作笏及鞶囊　此可以得正名百物之大槩矣
　　诗推度灾按淮南子鹊巢知风之所起獭穴知水之髙下睴目知宴隂谐知雨
　　又续博物志鸂能敕水故宿水而物不害　鸩能巫歩禁蛇故啖蝮　啄木遇蠧以嘴畵字成符而蠧自出鹊有隐巢鸷鸟不能见　燕衔泥避戊巳日则巢不
　　倾　鹳有长水石故能于巢养鱼而水不涸　燕恶艾雀欲夺之则啣艾其中此鸟之智也
　　孝经援神契石润苞玉丹精生金椒姜御温菖蒲益聪巨胜延年威喜辟兵
　　雷公炮炙论序云若夫世人使药岂知自有君臣既辨君臣宁分相制祗如栨毛霑溺立消班肿之毒象胆挥黏乃知药有情异鲑鱼插树立便干枯用枸涂之即当荣盛无名止楚截脂而似去甲毛圣石开盲明目而如云离日当归止血破血头尾效各不同防子熟生足睡不眠立据弊箄淡卤如酒霑交铁遇神破如泥似粉石经鹤粪化作尘飞栨见橘花似髄断折剑遇鸾血而如初海竭江枯投仿波而立泛令铅拒火湏伏修天如要形坚岂忘紫背留砒住鼎全頼宗心雌得芹花立使成庚磠遇赤须水留金鼎水中生火非□髄而莫能长齿生牙赖雄鼠之骨末髪眉堕落涂半夏而立生目辟眼□有五花而自正脚生肉栨裩系菪根囊皱旋多夜煎竹木体寒腹大全頼颅鷀血泛经过饮调子咳逆数数酒服熟防遍体风冷调生侧肠虚泄痢湏假草苓乆渇心烦宜投竹沥除症去块合仗硝磠益食加觞湏煎芦朴强筋健骨酒是从鱓驻色延年精蒸神锦知疮所在口点隂胶产后肌浮甘皮酒服口疮舌坼立愈黄苏脑痛欲亡鼻投硝末心痛欲死速觅延胡如斯百种是药之功
　　象鼻必卷鸟喙必钩彘水伏故去脉猬多刺故不起超逾杨栁蝉无力故不食蝙蝠伏匿故夜食螾无食故不劳无蛰故无心蟹二螯两端傍行【犹螯共也小虫而欲两端自卫使备行也】按子列子马血之为转燐也人血之为野火也鹞之为鹯鹯之为布谷布谷乆复为鹞也燕之为蛤也田鼠之为鹑也朽之为鱼也老韭之为苋也老羭之为猨也鱼卵之为蛊亶爰之兽自孕而生白类河泽之鸟视而生日鶂纯雌其名大腰纯防其名穉蜂思士不妻而感思女不夫而孕后稷生乎巨迹伊尹生乎空桑厥昭生乎湿醯鸡生乎酒羊奚比乎不笋乆竹生青宁青宁生程程生马马生人人乆入于机万物出于机皆入于机龙鱼河图妇人无以夫衣合集浣之使不利　无以卖马钱娶妇以卖马钱娶妇令多恶病夫妻离别　白马头食之杀人　下病食马肉亦杀人　羊有一角食之杀人　鸡白头食之病人　鸡有四距杀人六指亦杀人有五色亦杀人　大狗鱼鸟不熟食之生瘕有两鼻者杀人
　　按太清外术生人髪挂菓树鸟不敢食其实　两鼻两蒂食之杀人　檐下滴莱有毒　堇黄花及赤芥杀人　妇人有娠食干姜令胎内消　十月食霜菜令人面无光　三月不可食陈葅　沙衣结治蠼螋疮　井口边草主小儿夜啼着母卧荐下勿令知之　氐苔疗天行　寡妇藁荐草节去小儿霍乱　自缢死绳主顚狂　孝子衿灰传面□　东家门鸡栖木作灰治失音砧垢能蚀人履　古榇板作琴底合隂阳通神
　　鱼有睫及目合腹中有连珠二目不同连鳞白鬐腹下丹字并杀人　鼈目白腹下五字十字不可食　蟹腹下有毛杀人　蛇以桑柴烧之则见足出　兽岐尾鹿斑如豹羊心有窍悉害人　马夜眼五月以后食之杀人犬悬蹄肉有毒　白马鞍下肉伤人五臓　鸟自死
　　目不闭鸭目白乌四距卵有八字并杀人　凡飞鸟投人家井中必有物当拔而放之　水脉不可断井中沸不可饮酒酱无影者不可饮　蝮与青蛙虵中最毒蛇怒时毒在头尾　凡冡井间气秋夏中之杀人先以鸡毛投之毛直下无毒廻旋而下不可犯当以醋数斗浇之方可入矣　颇梨千嵗氷所化也　琉璃玛瑙先以自然灰煑之令软可以雕刻自然灰生南海玛瑙鬼血所化也












　　周易函书别集卷十五
　　钦定四库全书
　　周易函书别集卷十六　　礼部侍郎胡煦撰篝灯约防
　　体仁
　　圣人之学性体也道用也具于一心之中含太和之天逹子谅之用则仁也故莫精微如性莫广大如道莫切近该括如仁故论语详于言仁子思之发皆中节孟子之性善皆仁也仁也者太和之充也朱子曰心之徳爱之理是也然此二语止如曾子之忠恕而仍未竟其量也礼运不云乎仁者义之本也顺之体也圣人之经纶参赞充塞于天地之间天人合一而不分者无逾此太和太和者天地之生气也
　　前此未有以仁教者也仁之教始于孔子是义理之最精日用之最切明体逹用之妙尽在于此其理则合天人统圣凡兼精粗该动静而无所不贯故浅言之而仁在深言之而仁在观孔子之教门人皆因其浅深而语之概可知矣其在天也则为一元之生气赋之于物则为保合之太和具之于性则为长人之善发之于情则为慈祥为不忍逹之于事物充之于天壌则为成周之太和传之于圣门则为一贯之道其理最精其义最宻大哉仁乎孰穷其原孰致其功孰扩其用乎
　　干以一元统天而资万物之始人以仁心立本而逹天下之道合天人贯内外均此生气耳故论语全部唯仁字最精而极深也
　　生气者天之所以为天人之所由以生圣人所恃以参赞位育者也其蕴之于人则为人心孟子曰仁人心也指此生气言也性即仁也性字心旁加生谓心之所由以生也又心中之生气也得天地之生气而有其心以吾心之生气而发诸用参赞位育皆由此起故孟子以为人心邵子曰人从心上起经纶此之义也生气在天为元其亨而为利为贞皆此气之分合聚散升降阖辟而已无余亦无欠无益亦无损其生长则此气之舒其收藏则此气之敛也其在人也得天地之生气以有其性未发则含之于中活泼泼地是生气之蕴也所以谓为保合太和发而为和则充塞天地而遏之不可枉之不可皆此生气之逹也孔子以为仁又以为人之生也直子思以为天命之谓性又以为发而中节孟子以为浩然之气又以为性善皆是物也
　　孟子曰仁也者人也谓此生气也合而言之谓之道是探本穷原内外一如显微无间天人合一之妙也此即孟子之一贯后儒千百言而不能了者求如孟子之精凿能乎圣人之学浅而言之是为忠恕精而求之是为仁主之于中是为诚逹诸天下是为道至合天人而一之穷其本原究其作用总不越此生气而已
　　仁人心也若说心中具有此仁则将仁与心分作两字孔子文言固曰君子体仁体仁者仁为之主也所由谓仁为长善然非深明性善之旨未易解此
　　世之以刻薄居心以苛刻成行者多不利于其后是自戕其生气者也
　　夫子之教在仁夫子之道在忠恕合天人体用而一之止一生气而已刻薄成行者内残其仁外残其物生气先自灭絶则后此之生机斩矣凡人之刻薄居心者非急于趋名以揽权要则急于趋利以图厚实苟无名利之心则物与我相与于太和之域奚所取而为是诸儒着工夫节节次次都向仁字留神如不打自己心上体贴一遍便不知仁字着落
　　孟子言集义言扩充皆是教人有行天下尽有天资纯粹生平并无恶行可指而卒不得以纎毫之善命之者未之有行也故聘义曰有行之谓有义有义之谓勇敢而周子亦曰志伊尹之所志学顔子之所学
　　阳明曰仁者造化生生不息之理又曰譬之木其始抽芽便是木之生意发端抽芽然后发榦发榦然后生枝然后生生不息若无芽何以有榦有枝叶能抽芽必是里靣有根在此即予生气之说论语一书专说一个仁字便是圣人独辟见解阳明体防若此而后人犹薄之皆恣其口说不曾打自己心上体防一过者也
　　恕非仁也谓恕为仁谓人己之交通而无间耳要其中有勃勃欲发不能自禁者存非其具有生气曷由能尔特其量所及有限不似仁字包含遍覆故但称恕而不称仁
　　私也邪也妄也非性之有也始于闻见成于意必固我故以为私不由率性而出俾岐途异路者得而干之故以为邪昩所性之真失本天之故故以为妄凡皆外面之搀和由耳目闻见而入因心思意想而成非保合之太和也故孟子谓性为善而孔子之教顔子则曰勿视勿听子思亦曰戒惧慎独也
　　忠恕止人己之推行性真之流通耳然而裁成辅相絶大经济悉可由此而推是勉强之仁也故曾子以喻夫子之道
　　易曰保合太和是天心之既发者也子思曰发而皆中节谓之和是即赋性之始太和之所保合因以发出者也和气在天为生气造化舎是则无以育物和气在人为仁心圣人舎是则无以为道
　　生气在人如海水然任人之取携随地随时而用之而卒不欠缺故以为生气
　　生气之发可以推而及人可以推而及物可使充塞天地而参赞位育醸为太和故以为生气也生气者勃勃欲发日易月新而不可阻遏者也使其中稍有滞碍稍有停息则其气塞而不可谓之生
　　乾元裕此生气故不禁于资且不穷于资人心具此生气故不禁于发且不穷于发植物之芽而蘖榦而枝花而实实而复芽蘖也此生气也动物之以形育形以灵育灵而前后相因流衍而不穷者此生气也在天为元在人物则为太和涵之于性中则为仁
　　唯人心具此生气故发之遂为成周之太和唯万物悉具此生气故位育皆太和之充溢
　　人心无生气则发且不能而况于中节天地无生气则太和无具而况于化育不穷
　　仁之一字唯谢上蔡桃仁杏仁之喻最精为他说得体用动静两边俱到盖人心之所涵原是天地发生之气故亦各具发生之灵不然何由能发生出许多道理许多作用来譬诸桃杏之核入土有仁者便防发生且从此生生不已若无仁者便与土同归矣
　　发而皆中节发之为言谓内之有也必内中含蓄先有种子然后能发譬诸柴炭先无火种蕴蓄于中终为寒寂者耳何能有发扬之力
　　谓性中亦含生气者以其本乾元之一亨而来因有保合之太和寓之于心而随时随地触物而动莫非生机若使无此生气便块然而不灵矣何由能发故知发而不穷者皆生气之自舒者也
　　凡有水之物盛夏曝诸日中俄顷而干矣桃杏之仁中亦含水盛夏曝之而水气常存者中涵生气故也善与不善相值也若氷炭之不相入善与善相集也正如水乳之交融故言令人喜者和气之所发吉祥人也言令人愠者戾气之所发不祥人也将兴之家入其门安易平静和气之征也将亡之家入其门躁暴争鬭戾气之徴也人之于身也亦然张子曰贤才出国将昌子孙材族将大几之先见者也
　　泾水无浊河水无清芝兰之室无臭鲍魏之室无馨果有羙玉不待而自珍矣同声相应同气相求细流穿石积垒成山人何惮而不集义
　　凡闻人之善行及哀矜和恱之语则冁然喜在中之和与之相触也闻人之恶行及戾残刻之语则怫然怒在中之和与之相忤也故性善也
　　善与不善合天人而论之无过一个生气一个戾气而巳如干之元便是生气天下万事万物无不资之以始逮于各正性命而保合之则遂为太和之气若使人袭外来之邪妄干犯天和化为戾气则夭扎沴厉无所不有此世之所以有治乱也人之仁心内涵徳行完固未有不善气迎人者也孔子言仁明此生气也孟子集义集此生气也性此生气善亦此生气也子思之逹道生气之周流发越也孟子浩然充塞天地生气自还其本也中庸原性于天便是推生气之所由始合位育于达道便是究生气之所充故子思中庸全是说性知仁勇性中之徳也费隐性中之全体大用也诚明则性中所具虚灵不昩之真三重以下皆性中之事业位育之实功也无非发明首章一个性字约其大旨无非生气之蕴含与生气之发舒而已特生气之蕴含原不可见故但以为中中也者指其位而证之也到得已发而适见为和故又有和气之说太和者和气之聚也和气者生气之发也逮于中和既致而位育成能岂非以天地之生气辅相天地之生气裁成天地之生气乎藏之于无朕取之而不竭非其生生不息曷由能然发之而弥纶极之而充周非生气之发越曷由能然若使邪僻妄干于外则为戾气戾则非性也是感于闻见既伏而不知扫除防其根蒂渐生渐长渐乆而渐逼其真者也顔子问仁子曰克己复礼请问其目则首曰非礼勿视非礼勿听是皆把持门户遏絶道路使外诱之不入以涵养此生气耳子思曰率性之谓道孟子曰孩提之童无不知爱亲敬长又曰见孺子入井皆有怵惕恻隐之心乐记曰人生而静天之性也感物而动性之欲也感物而始为欲非性之有矣三月两月之婴乌能指称其恶而证之天下岂有生而不善者哉即此戾气縁感而伏初亦甚微不过歆于可欲一念苟且以为不大伤害而已殆其既乆有稍甚于此者亦以为不大伤害矣又其既乆即大有甚于此者亦以为不大伤害矣逮于积之又积习而安焉而计较之心遂已乎乌有及至戾气充塞胷中将本来自具之生气何地可以自容坤之文言曰积善之家必有余庆积不善之家必有余殃是积之可畏也如此又曰辨之不早辨是因履霜坚冰之辞而知其积之甚易故末结之曰盖言顺也此顺字不作慎字解犹云积之甚易不可不辨之于早而防其积累于后云耳春秋谨始慎微正与周易同旨所以夫子教顔渊为仁直以勿视勿听者言之防其易入者于外养其至微者于中检其易荡者于初慎其易积者于后也生生之理既培则生生之机自逹故后此参赞位育絶大作用胥由此生而莫之能御所由谓为生气也夫人之生也本无不善之性今试向自身打点为生气乎为戾气乎如其戾也则种子既差逮于发生安所得和气哉鸡无伏鸾凤之能兎无乳骐骥之理根本差别遂至差别到底今欲从而转易之将欲生龙必先以龙为种将欲生凤必先以凤为种非于念头方动未动时戒慎恐惧极力扫除如顔子之四勿留心培养如孟子之集义未见为当也此如种嘉谷者当稊稗初萌时便遂和根防去而所存之嘉谷犹复时时灌溉相似只待无极太极中尽情变易过了使不知不觉自然发出来无非生气恁时方是换了种子此浩然之气所以常伸而率性之真所由逹而为道而位育参赞之不难也夫天地之所以不息唯此生气相循于无尽耳人之生气秉受于天则立人道以立天地之道安得不参为三才位为三极哉顾人之永年有期颐耄耋而不衰者非生气之既厚而栽培之力多奚由臻此向有索求嗣方者予甞以生气之说语之果能内培生气之根外畅生机之化天地鬼神可格范围曲成不难而况在一身一家之事乎







　　周易函书别集卷十六
