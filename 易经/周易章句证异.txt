　　钦定四库全书　　　　经部一
　　周易章句证异　　　　　易类
　　提要
　　【臣】等谨案周易章句证异十二卷
　　国朝翟均亷撰均亷字春沚仁和人官内阁中书是编取周易上下经古今本同异之处互相考证如李鼎祚卦辞前分冠序卦周燔卦辞前列大象卦辞复列彖赵汝楳卦辞前列大象卦辞后列彖传次文言次爻辞李过方逢辰乾卦卦辞后列彖传次文言释彖处次大象次爻辞蔡渊卦辞后列大象次彖传文言别为一传传低一字王洙于经中不载卦辞别为一篇之类此篇章之同异也如乾卦三爻孟喜作夕惕若夤句厉无咎句苟爽虞翻王弼作夕惕若厉句邵子朱震朱子作夕惕若句此句读之同异也遂卦逐爻悉为胪列间或附以己意以亷案二字别之古今本异同之处校勘颇为精宻虽近时之书而所言皆有依据转胜郭京举正以意刋改托言于王韩旧本者也乾隆四十五年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀









　　钦定四库全书
　　周易章句证异卷一
　　内阁中书翟均亷撰
　　上经
　　孔颖达谓篇题经字在孟喜前以喜本分上下经也陈臯据钩命决曾子问易何以称经遂谓孔子分篇有上下经之号不知繋辞传但称二篇子夏传亦止分二篇未有经字【说本颖达】纬书未足信也　田何易二经十翼为十二篇施讐孟喜梁邱贺俱同周王孙服生杨何蔡渊韩婴王同九师说各二篇者亦分上下经也费直古文本无章句惟以彖象系辞十篇之言解说上下经【本汉艺文志】郑合彖象于经【本魏志淳于俊】犹未缀入各爻先卦爻辞次彖传次象传王弼则各爻以下聨缀之又附文言于乾坤卦后【本吴仁杰熊明来】李鼎祚又取序卦冠之卦首【本晁说之】歴唐至宋张程大儒及苏轼郭忠孝郭雍杨时朱震张浚赵彦肃李衡诸人悉从辅嗣胡旦胡瑗【本董真卿】邵雍吕大防晁说之程迥李焘吴仁杰吕祖谦税与权复出卦爻为经朱子从祖谦本董楷合刻传义以世次先程后朱故析本义以从程传明修大全从之厥后刋本义者不复更正故彖象文言仍入正经非朱子原本也胡一桂胡炳文吴澄熊良辅梁寅悉从本义王洙止载爻辞于经卦辞别为一篇郑厚止载经文不复别列彖象周燔冯椅赵汝楳李过方逢辰董真卿入彖象文言于经而稍变其次详见于后
　　【干下干上】
　　乾元亨利贞
　　吴仁杰云元亨上古易无卦名干字但有卦画费直亦然郑始于卦画下加干下干上于元亨上加卦名【亷案郑未加时如同人诸卦本如是耶增而俊有耶吴说不知所据姑以俟考】李鼎祚卦辞前分冠序卦周燔卦辞前列大象卦辞后列彖传传低一字赵汝楳卦辞前列大象卦辞后列彖传次文言次爻辞李过方逢辰乾卦卦辞后列彖传次文言释彖处次大象次爻辞蔡渊卦辞后列大象次彖传文言别为一卷传低一字王洙于经中不载卦辞别为一篇
　　初九濳龙勿用
　　吴仁杰云爻辞上古易及费直无初九字止列爻画初九则一初六则一郑省爻画加初九字朱子云六爻分画似渉重复【亷案左传蔡墨称初九则曰在干之姤九二曰其同人五曰其大有六曰其夬用九曰其坤他如筮得坤五者曰坤之比得屯初者曰屯之比未尝称初九九二也然文言云初九曰濳龙勿用九二曰见龙在田则孔子作十翼时已有之】　王洙于上下经无卦辞止列爻辞【叶梦得谓即汉艺文志古易十二篇之旧】周燔于爻辞前先列彖传低一字赵汝楳李过方逢辰于潜龙勿用下附爻象次文言释爻处蔡渊爻辞后附小象传低一字
　　九二见龙在田利见大人
　　九三君子终日干干夕惕若厉无咎
　　许慎说文引作夕惕若夤籀文作□敬也晁说之曰厉许慎作夤惠栋曰厉上脱夤字当依孟喜作夕惕若夤【句】厉无咎【句】郭京作夕【一字句】厉无咎【句】荀爽虞翻王弼夕惕若厉【句】陆徳明孔颖达郭雍冯椅徐在汉毛奇龄从之前汉书王莽传孙竦引易后汉书谢夷吾传班固引易蜀志先主传上书引易皆以夕惕若厉【句】邵子朱震朱子以夕惕若【句】后儒多从之【亷案吕煇録朱子语云厉无咎句后有此例如频复厉无咎是也然考范人杰曽祖道语録二则朱子亦有时作夕惕若厉解】谨案　周易述义夕惕若【句】
　　九四或跃在渊无咎
　　九五飞龙在天利见大人
　　上九亢龙有悔
　　许慎作忼龙京房如字【见汉五行志】
　　用九见羣龙无首吉
　　吴仁杰云古易及费直无用九字止列覆卦之画郑康成去之代以用九【朱子云未知所据亷案象中与文言已云用九吴说未是】王安石合用九上九为一节程子非之　吴仁杰
　　云都洁仍先儒之误合此二节项安世云连亢龙读其义始明毛奇龄亦谓此上九爻辞世儒脱误宋衷刘瓛诸儒多主六爻皆变之说　宋衷王弼以见羣龙【句】无首吉【句】孔颖达陆希声石介王安石代渊程子房审权郭雍郑汝谐同郭忠孝朱子俞琰俱云见羣龙无首【句】　郑于用九节后附彖传次象传王弼分附象辞于各爻惟乾卦仍郑本周燔于用九见羣龙无首吉后附小象次文言董真卿于无首吉后次大象次彖传次小象次文言
　　【坤下坤上】
　　坤元亨利牝马之贞君子有攸徃先迷后得主利西南得朋东北丧朋安贞吉
　　坤陆徳明曰本又作巛巛今字也毛居正曰古坤字作巛陆以巛为今字误归藏作【归蔵伪书何楷曾引之姑存其説】程子以利【一字句】牝马之贞【句】云利牝马之贞句则
　　坤便止三徳郭忠孝郑汝谐王申子徐在汉从之朱子黄宗炎云不可将利字句虞翻王弼干寳利牝马之贞【句】　先迷后得主李鼎祚引卢氏先迷【句】后得主利【句】孔颖达引周氏先迷后得主利【句】朱震引子夏传先迷后得主【句】陆希声王安石程子朱子以先迷后得【句】主利【句】陆云主利主守也程云万物利主于坤朱云隂主利郑汝谐王申子胡炳文陈仁锡诸人同张子苏轼朱震后得主【句】利【句】郭雍项安世杨简王宗传俞琰金贲亨郑维岳熊过樊良枢刘石闾陆时位查慎行惠栋同言后则得主乃利也梁寅陆振奇后得【句】主利【句】姚舜臣程竹山张振渊同言居后则得而主于利也张浚吴澄徐在汉先迷后得主【句】利属下读谨案　周易折中　周易述义先迷后得主【句】利字属下两句读
　　初六履霜坚氷至
　　六二直方大不习无不利
　　郑厚曰直方【句】大字衍文又曰不然属下句坤爻辞皆协霜字韵项安世曰直方二字玩象辞文言郑说近是大字【句】非衍文与既济小字同吴澄曰直方【句】大不习【句】习重也言不有如此大也
　　六三含章可贞或从王事无成有终
　　六四括囊无咎无誉
　　六五黄裳元吉
　　上六龙战于野其血黄
　　用六利永贞
　　【震下坎上】
　　屯元亨利贞勿用有攸徃利建侯
　　初九磐桓利居贞利建侯
　　磐桓马融作槃桓旋也荀爽虞翻作盘王弼作磐陆徳明曰磐本亦作盘又作槃【吴澄曰槃俗本作盘】晁说之曰古文作般三字皆通张载作磐磐桓犹言柱石毛奇龄云训磐石桓杙者非是【亷案宋儒如程子苏轼杨时郭忠孝郭雍朱震张浚赵彦肃朱子晁公武冯椅作盘吕祖谦及梁寅作磐皆训盘旋张子外其后惟郑汝谐及俞琰吴澄胡一桂钱一本陆时位作磐训磐石毛云训磐石非】
　　六二屯如邅如乘马班如匪冦婚媾女子贞不字十年乃字
　　邅许慎作驙吕祖谦作亶惠栋从之荀爽作邅　乘子夏传音绳陆徳明纯证反　班郑作般晁说之曰般古文作班马融虞翻作班　婚冯椅曰当作昏媾马融郑作冓晁说之曰冓古文陆徳明曰或
　　作构者非　字虞翻荀九家徐邈李鼎祚陆希声程子作孕字之字耿南仲沈该朱子项安世赵汝楳俞琰诸儒作筓而字之字
　　六三即鹿无虞惟入于林中君子几不如舍徃吝鹿王肃作麓云山足虞翻作鹿云山足称鹿郭京曰鹿当作麓程迥同晁说之曰鹿古文孔颖达诸儒作逐鹿之鹿　虞高诱作欺虞之虞张子作虞防之虞王弼诸儒俱作虞官之虞　几郑作机弩牙也惠栋从之
　　六四乘马班如求婚媾徃吉无不利
　　九五屯其膏小贞吉大贞凶
　　上六乘马班如泣血涟如
　　涟许慎作防泣下也惠栋从之
　　【坎下艮上】
　　蒙亨匪我求童蒙童蒙求我初筮告再三渎渎则不告利贞
　　童字书作僮　渎许慎作黩崔憬曰渎古黩字
　　初六发蒙利用刑人用说桎梏以徃吝
　　王弼孔颖达胡瑗苏轼朱子利用刑人【句】用说桎梏【句】沈该胡炳文梁寅张振渊同言当痛惩而暂舍之遂专用刑以徃则吝程子利用刑人用说桎梏二句聨解郭忠孝郭雍朱震项安世赵汝楳同程子赵氏云刑之者正脱去其昏蒙之桎梏用刑以徃则吝二郭氏朱氏项氏曰刑之初正所以脱其桎梏也过此以徃吝王安石用说桎梏以徃【句】杨时王宗传俞琰同谓脱桎梏而听之以徃也杨万里云刑如刑于二女之刑尧舜率天下而民从之迷者觉蔽者解如械得释徐在汉亦谓如仪刑文王刑于寡妻百辟其刑之刑黄炎宗同谨案　周易折中取安石说　周易述义同万里说　说徐邈音税陆徳明音吐活反吝许慎作遴
　　九二包蒙吉纳妇吉子克家
　　包陆徳明曰亦作苞吕祖谦作苞云今作包郑曰苞当作彪【文也毛竒龄曰郑训不可解】京房陆绩一行皆作彪【本晁说之】虞翻作包
　　六三勿用取女见金夫不有躬无攸利
　　六四困蒙吝
　　六五童蒙吉
　　上九击蒙不利为冦利御冦
　　击马融郑作系晁说之曰荀爽一行作系毛奇龄曰作系者字形之误虞翻王肃如字　御陆徳明云本又作卫
　　【干下坎上】
　　需有孚光亨贞吉利涉大川
　　需郑读为秀云阳气秀而不直前者畏上坎也归藏以需为溽　九师有孚光【句】亨贞吉【句】惠栋从之虞翻孔颖达有孚【句】光亨贞吉【句】马融郑蜀才有孚光亨贞吉【句】　孚陆徳明曰本又作旉晁说之曰旉古文
　　初九需于郊利用恒无咎
　　九二需于沙小有言终吉
　　沙郑作沚惠栋曰沚古文荀爽虞翻如字
　　九三需于泥致冦至
　　冦郑王肃作戎
　　六四需于血出自穴
　　黄宗炎曰血即洫字
　　九五需于酒食贞吉
　　上六入于穴有不速之客三人来敬之终吉
　　【坎下干上】
　　讼有孚窒惕中吉终凶利见大人不利涉大川
　　窒马融郑作咥读为踬马训止郑训觉悔貌　中马融丁仲反　李鼎祚依荀爽本有孚【句】窒惕中吉【句】陆徳明有孚窒【句】惕中吉【句】朱震苏轼朱子王宗传同陆希声有孚【句】窒惕【句】中吉【句】程子郭雍张浚项安世赵汝楳吴澄黄宗炎同毛奇龄惕中【句】
　　初六不永所事小有言终吉
　　九二不克讼归而逋其邑人三百戸无眚
　　荀爽归而逋其邑人【句】谓逃失邑中之阳人三百户无眚【句】谓君不争则百姓无害王弼孔颖达归而逋其邑【句】人三百户无眚【句】言归其邑惟狭小三百户乃可免眚与郑解同沈该惠栋从之毛奇龄云汉诸家易皆以归而逋【句】今不从【亷案汉易无有以逋字句者毛氏不知何据】程子杨时朱子归而逋【句】其邑人三百户【句】无眚【句】解与王孔同胡一桂吴澄从之张子其邑人三百户无眚【句】言邑人托以居安朱震赵彦肃项安世赵汝楳俞琰黄宗炎从之苏轼不克讼归【句】而逋其邑人三百户【句】言亡其邑人三百户郭忠孝郭雍张浚归而逋其邑人三百户【句】言三百户非小邑谓能弃其邑而逋也王申子刘石闾钱铨徐在汉陆时位从之谨案　周易折中云荀氏项氏义亦可从
　　六三食旧徳贞厉终吉或从王事无成
　　虞翻王弼贞厉【句】终吉【句】杨时赵汝楳同程子贞【句】厉终吉【句】朱子语録贞【句】厉【句】终吉【句】吴澄贞厉终吉【句】
　　九四不克讼复即命渝安贞吉
　　虞翻复即命渝【句】安贞吉【句】孔颖达同程子复即命【句】渝安贞【句】朱子复即命【句】渝【句】安贞【句】吉【句】
　　九五讼元吉
　　上九或锡之鞶带终朝三褫之
　　鞶王肃作槃许慎虞翻如字　带陆徳明作晁说之曰篆字吕祖谦云今作带　褫郑荀爽虞翻翟李鼎祚俱作拕徒何反荀虞拕训夺晁说之云拕如拕绅之拕项安世云拕三加之也人因象言不足敬皆以拕为褫不知不足敬者谓其受服可鄙惠栋云拕夺也俗作褫陆徳明曰褫本又作褫　广韵引作以讼受服终朝三褫之
　　【坎下坤上】
　　师贞丈人吉无咎
　　丈人崔憬引子夏传作大人言王者之师李鼎祚云王氏曲解大为丈程迥云子夏释于理为通吴澄云丈盖大之讹雄太众首拟师卦赞曰丈人摧挐则大人为丈在汉已讹然论语庄子称丈人皆老人无力扶杖之谓当从崔说冯椅俞琰皆从子夏毛竒龄云李说妄郑陆绩王弼作丈人郑云能以法度长于人陆云圣人也王云庄严之称宋儒张子程子司马光苏轼朱震朱子诸大儒俱作丈人　陆徳明曰贞丈人【句惠栋从之】郑诸儒俱以贞【句】丈人吉【句】
　　初六师出以律否臧凶
　　律郭忠孝读太师执同律以听军声之律俞琰吴澄胡一桂从之　否马融郑王肃方有反陆徳明音鄙恶也晁氏曰刘荀陆一行作不朱子曰是也刘遵曰否古不字　王弼孔颖达胡瑗郭雍师出以律【句】否臧凶【句】否读鄙败也臧有功也谓否臧皆凶李鼎祚程子苏轼师出以律【句】否【句】杨时沈该吕祖谦李简郑汝谐王宗传王申子同读可否之否臧凶【句】谓不以律虽臧亦凶杜预师出以律【句】否臧【句】刘遵张子朱震张浚朱子赵汝楳俞琰胡一桂胡炳文梁寅张振渊袁黄或读可否之否或读不否臧谓不善言失律也俞琰胡一桂言吹律而不善也吴澄师出【句】以律否臧凶【句】否读鄙谓师之初出宜吹律以否臧之
　　九二在师中吉无咎王三锡命
　　九家易王弼在师中【句】吉无咎【句俞琰赵汝楳胡炳文惠栋同】孔颖达在师中【句程子杨时朱震郭雍朱子同】项安世在师中【句】吉【句】无咎【句】吴澄在师【句】中吉【句】　锡郑作赐【毛竒龄云赐字形之误】徐邈音赐荀爽如字
　　六三师或舆尸凶
　　六四师左次无咎
　　六五田有禽利执言无咎长子帅师弟子舆尸贞凶禽徐邈作擒晁说之曰古文擒字　郭京作利执之云王韩定本之字行书向下稍类言字转写成误俞琰曰当依京作之字【毛竒龄云郭说妄诞】胡一桂曰作吉无咎似胜言字之讹亦未见得按荀爽虞翻王弼孔颖达李鼎祚及张子程子胡宏王安石苏轼朱震朱子俱作言虞云震为言李云以臣伐君假言田猎王安石程子诸人云执言奉辞也犹言致讨之有辞朱言语辞李简云执言犹云执之
　　上六大君有命开国承家小人勿用
　　【坤下坎上】
　　比吉原筮元永贞无咎不宁方来后夫凶
　　初六有孚比之无咎有孚盈缶终来有它吉
　　项安世吴澄有孚盈缶终来【句】项云九五之孚既盈于六四之缶必且自四而来及初吴云有孚者盈满于缶之中而终来孚于初虞翻诸儒终来有它吉【句】他本亦作它
　　六二比之自内贞吉
　　六三比之匪人
　　王肃本作比之匪人凶吴澄同
　　六四外比之贞吉
　　九五显比王用三驱失前禽邑人不诫吉
　　驱郑作敺【虞翻李鼎祚同惠栋亦作敺】马融如字　诫虞翻李鼎祚作戒惠栋从戒
　　上六比之无首凶
　　【干下防上】
　　小畜亨宻云不雨自我西郊
　　畜陆徳明曰本亦作蓄　归藏作畜
　　初九复自道何其咎吉
　　九二牵复吉
　　九三舆说辐夫妻反目
　　舆虞翻李鼎祚作车云坤为车马君及俗儒皆以干为车非也惠栋作云坤为大车同【亷案虞翻大畜卦作舆大壮卦大舆作大车大有卦大车作大】辐子夏传【本项安世】许慎【本晁说之】虞翻李鼎祚作輹【按说文辐轮轑也不引易輹车轴缚也引易】陆徳明云辐【音福】本亦作輹【音服】马融郑作辐马云车下缚也郑云舆下缚也与轴相连钩心之木晁说之曰当作輹郭雍朱震项安世俞琰吴澄胡一桂张振渊陆时位同项云辐车轑也輹车轴转也辐以利轮之转輹以利轴之转辐无说理必轮破毂裂而后脱輹则车不行即脱今畜道止于不行非有破裂与大壮大畜同作輹为长吴云辐音近而误辐者轮轑也非可说陆云宜照古本篆文作輹胡炳文熊朋来季本谓当作辐不与大畜同言大畜阳能自止暂脱而不欲行小畜隂与阳争止于隂而不得进也毛竒龄云辐輹可相通古文无定云吴澄谓辐即輹人多非之郑注以辐为伏莬则亦以辐为輹惠栋作腹谓腹古文腹故读为輹案春秋传史苏引车脱其輹
　　六四有孚血去惕出无咎
　　荀爽去惕出【句】惕疾也四当去初疾出从五吴澄有孚【句】血【句】谓四与三不和故伤去惕出【句】谓去其所而出外以上合于九五虞翻诸儒俱以血去惕出【句】血马融云当作恤忧也李鼎祚同晁说之曰血古
　　文惠栋血读作恤古文恤作血毛竒龄曰晁氏伪古本作恤不通
　　九五有孚挛如富以其邻
　　挛子夏传作恋思也今本如字马融如字连也徐邈力转反陆徳明力专反
　　上九既雨既处尚徳载妇贞厉月几望君子征凶徳虞翻作得李鼎祚同【按今李本如字】晁说之曰子夏京房作得吴澄曰当从晁氏作得惠栋同　几子夏传作近晁说之曰京刘一行作近【毛奇龄谓一行作既误未知何据】孟喜荀爽作既吴澄云几音既左传庸可几乎几既古字通恵栋作近云近读为既　黄宗炎既雨【句】既处【句】尚徳载妇【句】
　　【兑下干上】
　　履虎尾不咥人亨
　　蒋悌生曰脱一卦名履字履虎尾三字是占辞分一字作卦名不成文理　咥胡旦曰当作音垤齧坚声也朱震曰古字与咥通用　荀爽李鼎祚作不咥人亨利贞【今李本脱利贞二字】惠栋曰王弼脱利贞二字荀氏有之今从古
　　初九素履徃无咎
　　九二履道坦坦幽人贞吉
　　六三眇能视跛能履履虎尾咥人凶武人为于大君能虞翻作而谨案古能字作耐堪取堪能之义传书世异亦有不安寸直作而字者后来能字乃假借鳖三足为能故今书多作能　视惠栋作眂视履同跛陆徳明曰依字作破惠栋作□
　　九四履虎尾愬愬终吉
　　愬愬马融许慎作虩虩朱彜尊谓说文引易作履虎尾虩虩恐惧【亷案恐惧疑许氏释经文朱彜尊误为许氏引经文】晁说之曰愬虩防三字同【音色亷案陆德明曰愬愬山革反马本虩虩许逆反】毛竒龄曰愬愬虩虩同字履之愬愬马融作虩震言虩虩荀爽作愬对较便是谨案子夏传虞翻如字
　　九五夬履贞厉
　　上九视履考祥其旋元吉
　　祥郑荀爽【本晁说之】虞翻李鼎祚作详陆徳明曰祥本亦作详郑云履道之终考正详备荀云详审也虞云详善也干为积善故考详惠栋曰详古文祥　俞琰作视履【句】考祥其旋【句】作详言自视所履详审其旋黄震潘士藻徐在汉考祥其旋【句】祥如字黄云旋旋踵踵旋潘云考騐其吉祥于一念旋转之间徐云考祥者视也其旋者履也吴澄考祥其旋【句】作祥祭之祥祥祥祭旋祥后复寝之时言尚视所履于亲丧之终朱升作旁注本之此説毛奇龄谓升説不知所据殆未阅澄书也谨案郑虞翻王弼孔颖达李鼎祚张子程子石介王安石苏轼杨时郭忠孝郭雍朱震朱子诸儒俱作视履考祥【句】
　　【干下坤上】
　　泰小徃大来吉亨
　　初九拔茅茹以其彚征吉
　　茅郑音苗　茹王肃音如邹湛汝据反　彚傅氏云古伟字美也古文作惠栋作董遇作夤出也刘向郑虞翻如字【汉书刘向传注郑类也释文引郑云勤也亷按吕祖谦谓郑作夤训勤误】　郑【本汉书注】郭璞程子以拔茅茹以其彚征【句】孔颖达拔茅茹【句】以其彚【句】征吉【句杨时郭雍朱子同】虞翻拔茅茹以其彚【句】徐在汉拔茅【句】茹以其彚【句呉澄胡炳文俞琰同】
　　九二包荒用冯河不遐遗朋亡得尚于中行
　　包郑作苞陆徳明曰包本作苞吕祖谦云苞今作包惠栋作苞　荒郑虞翻翟许慎李鼎祚作巟郑云荒读为康虚也虞云大川也坎为大川【亷案説文巟水广从川亡声引易包巟荒芜也与巟不同】陆徳明曰荒亦作巟惠栋从巟字书作蓅吴澄云当作巟考象义当作□谐声字从省故去皿传写讹巟下去皿而上加草包□谓包里牲血以进而达诚于天也
　　九三无平不陂无徃不复艰贞无咎勿恤其孚于食有福
　　吴澄勿恤【句】其孚于食有福【句】言戒以勿忧若能孚于食己之实者而得其心则必无来复易位之祸虞翻朱子诸儒俱作勿恤其孚【句】
　　六四翩翩不富以其邻不戒以孚
　　翩翩陆徳明作篇篇吕祖谦云篇篇今本作偏古文作偏偏子夏传虞翻宋衷向秀如字
　　六五帝乙归妹以祉元吉
　　帝乙左传史记虞翻云是纣父子夏傅京房荀爽干凿度云是汤九家易王昭素张浚作取象九家易言五者帝位震象称乙王云六五隂爻交泰之主故以名乙之主为象张浚取谦下之义舍甲之刚用乙之柔
　　上六城复于隍勿用师自邑告命贞吝
　　隍子夏传作堭【从陆徳明说孔颖达引及今本如字惠栋从堭】姚信作湟晁说之曰古文作皇按郑【本孔氏诗韩奕正义】九家易虞翻如字
　　【坤下干上】
　　否之匪人不利君子贞大徃小来
　　朱子云或疑之匪人三字衍文由比六三而悮方逢辰曰之字羡文俞琰同云彖传释卦乃加之字后人因彖传而悮加吴澄朱升本刋去之匪人三字【毛奇龄云妄】　王中子不利【句】天下事物皆不利也君子贞【句】君子宜贞故以自守陆时位同陆云依俞琰读【亷案琰以不利君子贞句陆悮】虞翻诸儒同
　　初六拔茅茹以其彚贞吉亨
　　说见泰卦
　　六二包承小人吉大人否亨
　　荀爽王昭素游酢杨时包承小人【句】吉【句】言君子包承平小人耿南仲沈该赵汝楳同【亷案朱子谓山意欲解说从蔡京之失不知此说非杨始】王弼诸儒包承【句】　承吴澄朱升云当作脀吴云脀承古字通用脀牲之正体也谓苞苴馈遗之事　包惠栋作苞【苞羞同】
　　六三包羞
　　羞吴澄朱升作膳羞之羞言羞者腥胾炙脍醢酱之属包苴遗人而非正馔【毛奇龄曰考之左传敬仲诸语升説甚合惜承脀二字尚湏改故不从】谨案荀爽训羞耻之羞
　　九四有命无咎畴离祉
　　畴郑作古字
　　九五休否大人吉其亡其亡系于苞桑
　　苞荀爽郑陆绩李鼎祚作包朱子曰古易作包
　　上九倾否先否后喜
　　【离下干上】
　　同人于野亨利涉大川利君子贞
　　初九同人于门无咎
　　六二同人于宗吝
　　九三伏戎于莽升其高陵三嵗不兴
　　九四乘其墉弗克攻吉
　　墉郑虞翻李鼎祚作庸王弼作墉晁说之曰庸古文惠栋从庸黄宗炎曰庸古文与郭通用即借用庸后人加土以别之
　　九五同人先号咷而后笑大师克相遇
　　上九同人于郊无悔
　　【干下离上】
　　大有元亨
　　初九无交害匪咎艰则无咎
　　九二大车以载有攸徃无咎
　　车蜀才作舆【惠栋同】虞翻李鼎祚作轝虞云坤为大轝王肃作车晁说之曰后汉时车始有居音古则为舆字
　　九三公用亨于天子小人弗克
　　亨京房虞翻干寳姚信读香两反京云献也干云宴也姚云祀也王弼孔颖达陆徳明读许庚反通也张子程子王安石薛温其苏轼吕大防杨时晁说之张浚沈该赵彦肃吕祖谦郑汝谐李简王宗传王申子及宋子夏传本【即今本子夏传乃宋人所引与唐人引异者】苏濬陆时位读如王训通【亷案陆时位云古本篆文原是亨字公用亨于天子王用亨于岐山王用亨于西山俱同惟王用享于帝方作享未知何据】左传卜偃引作享杜预训宴飨胡一桂读许庚反并引左传作亨云卜偃已读亨未知何防郭雍朱震朱子吴澄胡炳文项安世俞琰梁寅读香两反朱子云古文无亨字亨烹字通用亨字说文本是一字故易多互用项云但作享字解不必改字谨案后人如张振渊洪启初多改作享者非毛奇龄云亨字古通用解通者非是赵汝楳云篆又作云近于亨故后世有享亨两字其义训通亦训献此爻两义皆通
　　九四匪其彭无咎
　　彭子夏传作旁【本释文宋本如朱震引作旁　勾微王安石朱震同朱云旁盛满貌】虞翻作尫云或作彭作旁声字之误足尫体行不正四失位折震作故尫晁说之惠栋同王肃姚信王弼干宝徐邈作彭王云壮也姚王训旁干云彭亨骄满貌程子读如行人彭彭驷騵彭彭之彭盛多之貌朱子音义未详
　　六五厥孚交如威如吉
　　上九自天祐之吉无不利
　　祐虞翻九家易李鼎祚作右【惠栋同】
　　【艮下坤上】
　　谦亨君子有终
　　谦子夏传作嗛云谦也宋子夏本如字晁说之曰篆无嗛字班固【艺文志】引作嗛【惠栋从嗛】归藏作兼左传庄叔引易及九家易郑荀爽虞翻刘表姚信俱如字惠栋补集郑氏易亦作嗛　说苑引易作君子有终吉
　　初六谦谦君子用涉大川吉
　　吴澄俞琰读谦谦【句】君子用涉大川吉【句】孔颖达诸儒谦谦君子【句】
　　六二鸣谦贞吉
　　九三劳谦君子有终吉
　　孔颖达劳谦君子【句】句法与谦谦君子同吴曰慎云诸儒皆以君子有终【句】防初爻则此当劳谦君子【句】荀爽诸儒俱以君子有终【句】句法与彖辞同
　　六四无不利防谦
　　防郑读作宣京房作挥【本晁说之语朱震引京房如字云上下皆通曰防谦】宋本子夏传【本朱震】马融荀爽如字马云离也荀云举也子夏云化也陆徳明义与麾同俞琰从之谨案周易述义云与麾同【亷案王弼程子苏轼王锜沈该吕大临胡一桂吴澄作指防之防杨时朱子赵汝楳王申子胡炳文梁寅作发防之防】　荀爽以无不利【句】防谦【句】郭雍苏轼王锜朱子赵汝楳项安世胡炳文梁寅同苏王义与郭氏朱子异言无不利者正以防谦也王弼以无不利防谦【句】孔颖达张子程子杨时朱震吕大临张浚沈该王宗传王申子同谨案　周易折中　周易述义从程子
　　六五不富以其邻利用侵伐无不利
　　侵王廙作寝【毛竒龄曰廙悮】郭京作征云谦顺之道不合侵夺荀爽诸儒如字
　　上六鸣谦利用行师征邑国
　　陆徳明作征国云或作征邑国者非【毛奇龄曰谬】吕祖谦作征国云今本有邑字虞翻九家易王弼李鼎祚郭京有邑字
　　【坤下震上】
　　豫利建侯行师
　　毛奇龄曰公羊传孔子欲作春秋卜得阳豫卦宋氏云夏商之卦名王氏易辨云旧易豫上原有阳字如习坎类而周易删之然不可考愚按晋语公子重耳时筮得之时已称豫
　　初六鸣豫凶
　　六二介于石不终日贞吉
　　介马融作扴云触小石声古文郑作砎郑云谓磨砎古八反虞翻诸儒如字
　　六三盱豫悔迟有悔
　　盱子夏传作纡【今本如字】陆绩同【本晁说之案陆徳明李鼎祚引陆说甚多独不引此不知晁氏何据】京房作污姚信作旴云日始出引诗旴日始旦郑王肃王弼向秀诸儒作盱郑云夸也肃云大也向云睢旴小人喜悦之貌说文云盱张目貌朱子语録吴澄盱豫【句】悔迟有悔【句】言悔迟则有悔矣王弼诸儒盱豫悔【句】
　　九四由豫大有得勿疑朋盍簪
　　由马融作犹犹豫疑也郑虞翻作由郑云用也虞云自从也　簪京房蜀才作撍蜀才训从郑氏隂宏道曰张揖古今字诂作撍埤苍云撍疾也与簪同陆希声曰撍今捷字晁说之曰撍簪同音一字王洙曰即诗不寁寁字祖感反项安世曰簪字或为撍或为寁或为子甘反或为子感反惠栋云王弼因京氏撍字又讹为簪马融作臧荀爽作宗古文作贷虞翻作戠云旧读作撍作宗依李鼎祚本云戠聚防也释文本作丛合惠栋周易述引作藂合董真卿周易防通引虞作戠误惠栋曰戠犹埴也书赤埴文郑氏作戠众隂若水土相黏着故云朋盍戠子夏传郑王肃王弼徐邈及唐宋儒作簪王肃音祖感反徐邈音侧林反子夏王弼云疾也郑云速也王安石本王氏训疾石介胡瑗作簪缨解簪居首犹九四居臣位之极程子益以虞翻之说云簪聚也取聚髪也按后儒多释簪髪者始此晁说之从疾云古冠服无簪朱子两取虞郑之说云聚也项安世冯椅胡炳文亦训速刘牧又云簪所以固冠而总髪苏轼云簪固结也盍何不也说与诸家又异谨案　周易述义训括髪
　　六五贞疾恒不死
　　上六冥豫成有渝无咎
　　冥郑读为鸣王廙亡定反陆徳明觅经反惠栋云冥读为瞑瞑古眠字
　　【震下兑上】
　　随元亨利贞无咎
　　初九官有渝贞吉出门交有功
　　官蜀才作馆九家作官
　　六二系小子失丈夫
　　六三系丈夫失小子随有求得利居贞
　　九四随有获贞凶有孚在道以明何咎
　　九五孚于嘉吉
　　上六拘系之乃从维之王用亨于西山
　　王弼孔颖达拘系之乃从维【句】陆希声王安石杨时苏轼言拘系之覆乃维也虞翻诸儒拘系之【句】　亨王弼孔颖达陆徳明许庚反通也【陆希声苏轼二程子杨时郭忠孝朱震吕祖谦王宗传赵汝楳王申子李简苏濬陆时位同】京房【本晁说之】虞翻陆绩一行云许两反陆云祭也【朱子项安世胡炳文龙仁夫吴澄俞琰张振渊同】
　　【防下艮上】
　　蛊元亨利涉大川先甲三日后甲三日
　　归藏作蜀案左传卜徒父医和引作蛊
　　初六干父之蛊有子考无咎厉终吉
　　马融虞翻王肃周宏正有子考【句】王弼诸儒有子【句】
　　九二干母之蛊不可贞
　　九三干父之蛊小有悔无大咎
　　六四裕父之蛊徃见吝
　　六五干父之蛊用誉
　　上九不事王侯高尚其事
　　【兑下坤上】
　　临元亨利贞至于八月有凶
　　初九咸临贞吉
　　九二咸临吉无不利
　　六三甘临无攸利既忧之无咎
　　六四至临无咎
　　六五知临大君之宜吉
　　上六敦临吉无咎
　　【坤下防上】
　　观盥而不荐有孚颙若
　　观马融虞翻王弼读平声孔颖达李鼎祚朱震项安世王宗传吴澄俞琰同项吴并云卦内惟观天下之观去声郑王肃徐邈读去声陆徳明胡瑗程子苏轼朱子郑刚中冯椅赵汝楳龙仁夫同王肃惟大观平声徐云惟观天下之观平声按王宗传引徐云惟此一字去声程子并去声朱子卦名去声六爻皆平声自上示下曰观去声自下观上曰观平声赵云惟卦名及大观去声余并平声龙云并去声两音无此例按郑氏云艮为宫阙以观字为天子宗庙之象故程传有楼观之说赵汝楳云不音观瞻之观而音观阙之观苏轼郑刚中冯椅俱同此说谨案　周易述义正取宫庙之象毛竒龄曰古无四声后人分平去者非　荐陆徳明曰本又作同牋练反　马融虞翻王弼观盥而不荐【句】孔颖达李鼎祚朱震王宗传吴澄同言可观者盥至荐则不复可观也吴云旧以卦名为句非也王肃作观盥而不观荐一本释文引王作观盥而不观荐惠栋从之又一本释文引王作观盥而观荐周易防通引此同朱彛尊毛奇龄从之毛云爻中皆观荐之文则不字本观字之误胡瑗苏轼张子程子朱子吕祖谦诸儒俱作观【句】盥而不荐【句亷案胡程张诸儒解与马虞同与朱子异】谨案　周易述义盥而不荐【句】郭京作观亨观盥而不盥荐云脱观亨二字【亷案易正举无此字】
　　初六童观小人无咎君子吝
　　六二闚观利女贞
　　陆徳明曰闚本亦作窥
　　六三观我生进退
　　六四观国之光利用宾于王
　　陆徳明曰如字或音官唤反【余见彖辞】
　　九五观我生君子无咎
　　上九观其生君子无咎
　　【震下离上】
　　噬嗑亨利用狱
　　初九屦校灭趾无咎
　　趾陆徳明本一作止云本亦趾吕祖谦云趾今本作止晁说之曰止古文谨案校本亦有作挍者明末避熹宗讳省作挍
　　六二噬肤灭鼻无咎
　　六三噬腊肉遇小吝无咎
　　九四噬干胏得金矢利艰贞吉
　　胏子夏传荀爽董遇作脯徐音甫宋本子夏传如字许慎作从肉仕声食所遗也朱子曰与胾通马融郑陆绩如字马陆云有骨谓之胏郑云篑也陆徳明曰脯也
　　六五噬干肉得黄金贞厉无咎
　　上九何校灭耳凶
　　何陆徳明曰何何可反又音何本亦作荷音同王肃云荷担【毛竒龄云古本亦作荷】赵汝楳曰与荷同晁说之曰何古文荀爽郑如字
　　【离下艮上】
　　贲亨小利有攸徃
　　贲王肃扶文反云有文饰黄白色李轨府瓦分反徐邈甫寄反陆徳明彼伪反傅氏云贲古斑字文章貌郭京作贲亨不利有攸徃云定本不字草书势如
　　小字爻彖皆误俞琰云当从不字云贲既亨矣而又加进则文灭质故不利冯椅改作亨小【句】郑荀爽虞翻诸儒俱作小利有攸徃【句】
　　初九贲其趾舍车而徒
　　趾陆徳明云一本作止晁说之曰止古文惠栋从止郑虞翻作趾　车郑张璠作舆陆徳明曰汉时始有居音晁说之曰车古文虞翻王肃作车
　　六二贲其须
　　须王弼作頥下曰须之须【孔颖达侯果程子杨时朱震张浚沈该吕祖谦林栗项安世王宗传王申子胡炳文吴澄蒋悌生何楷同】胡瑗刘牧作须待之须【鲜于侁郭忠孝郭雍郑汝谐赵彦肃赵汝楳俞琰唐鹤徴张振渊杨廷筠引测言陆时位同】晁说之作须女之须云今文作嬬云与归妹六三同贱女也梁寅两从頥下曰须须待也谨案　周易述义同王弼
　　九三贲如濡如永贞吉
　　六四贲如皤如白马翰如匪冦婚媾
　　皤荀爽作波郑陆绩作燔郑音烦云四将应初进退未决故燔如毛奇龄称其义与下卦离火关会朱彛尊引郑作蹯误许慎董遇王弼陆徳明李鼎祚诸儒作皤许云老人白也董云音槃马馵足横行曰皤朱彛尊引董作槃者误陆徳明曰蒲禾反
　　六五贲于丘园束帛戋戋吝终吉
　　黄颖作世于邱园　戋戋子夏传作残残【今本如字】马融荀爽虞翻薛虞诸儒作戋戋【亷案马虞委积貌黄颖云猥积貌薛云礼之多貌孔颖达亦云众多至宋儒苏轼王安石程子朱子始有残小之释】
　　上九白贲无咎
　　【坤下艮上】
　　剥不利有攸徃
　　剥归藏作仆案左传蔡墨引作剥
　　初六剥牀以足蔑贞凶
　　蔑荀爽作灭马融郑如字刘牧读剥牀以足蔑【句】俞琰同云剥牀而先以牀足灭于下之象虞翻诸儒读剥牀以足【句】　贞谨案　周易述义贞与桢同牀干也石介但云贞非元亨利贞之贞未能宣发其义窃谓贞者事之干也桢者牀之干也
　　六二剥牀以辨蔑贞凶
　　辨晁说之曰古文作分今文作辨马融郑诸儒俱作辨徐邈音办具之办王肃否勉反郑符勉反郑曰足上称辨谓近膝之下诎则相近信则相逺辨分也虞云指间称辨薛虞云膝下也黄颖云牀箦也崔憬曰当在笫足之间是牀梐也程子曰牀之干也惠栋云辨本作□古文作乎栋云说文□象兽指瓜分别也读若辨辨亦别也古文当书辨章辨秧皆作乎俞琰剥牀以辨蔑【句】
　　六三剥之无咎
　　京房刘歆荀爽一行【皆本晁说之】陆徳明李鼎祚作剥无咎晁说之项安世吕祖谦俞琰同陆云作剥之无咎者非毛奇龄云陆说大谬项云之字因小象之字而误增小象设问犹云剥之所以无咎爻辞无问答俞云之字衍张子程子苏轼朱子诸儒有之字　程子诸儒读剥之无咎【句】言处剥之时而无咎杨时朱子吴澄读剥之【句】无咎【句】吴云剥之犹比之损之益之【廉案时本注疏经中有之字王注孔疏原文无之字】
　　六四剥牀以肤凶
　　肤京房作簠谓祭器【毛竒龄云不可解】虞翻诸儒如字虞云辨上称肤崔憬谓荐席陆希声云茵席王弼孔颖达谓人之肤体朱程同谨案　周易述义谓牀箦
　　六五贯鱼以宫人宠无不利
　　贯徐邈音官穿也吕氏音训引作音宦陆徳明古观反
　　上九硕果不食君子得舆小人剥庐
　　得舆京房作徳舆荀爽虞翻董遇李鼎祚作徳车虞云干为君子为徳坤为车干在坤故以徳为车晁说之曰车古文惠栋曰徳车本或徳【坤为大】孔颖达侯果作得舆
　　【震下坤上】
　　复亨出入无疾朋来无咎反复其道七日来复利有攸徃
　　朋京房作崩见释文及汉书五行志京房易传云自上下者为崩顔师古注今易作朋毛奇龄云京误
　　初九不逺复无只悔元吉
　　只王肃陆绩作禔王云时支反陆云安也九家作□音支广雅多也晁说之云古文作多【毛竒龄谓九家作多训未知何据】马融郑韩伯作只马云之是反辞也郑云病也音匙【本晁说之】韩云祁支反大也侯果孔颖达王宗传同陆希声作只适也京房刘向一行作只安也【本晁说之】张子作祗承也受也又作神只之只云示也効也见也程子只与底通至也与坎只既平同又音抵抵也适也朱子训从程子音从马融朱子只又与只同本义训扺语録又训至训多云如多见其不知量多只也与只同李简只与抵通从马音俞琰只与厎通吴澄作袛适也抵也至也从衣从氐与只敬不同谨案只祗只袛秖今多不辨只说文云地只巨支反玉篇盖以训只说文玉篇训敬防移切书只承于帝是也只玉篇训适之移切又音岐袛说文袛裯短衣都兮切秖玉篇释秖为谷始熟竹尸切无秪字广韵作秖亦无适训五字音义各不相同窃谓如从陆希声训适则易文只字可与祗只秖及禔通但不可作袛史记韩长孺传禔取辱徐广曰亦作只是禔只通也前汉窦婴传只加怼顔师古曰字从衣音支训适是只只通也诗亦祗以异郑笺训适左传祗见疏服防训适是祗只通也前汉邹阳传秖怨结师古音支训适是秖只通也如从韩侯训大则但可作只不可作祗只禔如从张子训承则只可作祗如从朱子训多则只可兼作防左传只见疏孔氏音晋宋杜本皆作多谓古人多只同音晁氏亦谓古文易用多盖多防字形相类只多古音相同也如从京刘一行陆绩训安则只当作禔只之训安字书无明文据说文禔安福也引易只既平为证如程子音扺训抵训至又与底同吴澄又以只训适训扺训至考宋以前字韵诸书只只祗袛俱无上声并无至训惟马易作之是反亦不训至古人训至者惟厎字玉篇之是反致也至也均也平也亦未闻与只通况厎从厂亦不从广若朱子又谓同只古人亦无言及不知何所据也
　　六二休复吉
　　六三频复厉无咎
　　频陆徳明曰亦作嚬嚬眉也郑作卑晁说之曰卑古文频字今文作颦【毛竒龄曰卑省文亷案今释文引郑作颦又案玉篇于颦字下引易文】马融作频忧频也虞翻王弼侯果孔颖达作频蹙之频张子沈该项安世俞琰从之王昭素作频数之频苏轼程子杨万里郭雍朱子诸儒从之朱震张浚吴澄作水厓曰频之频云频危也谨案　周易述义同昭素惠栋云古作□用朱震说
　　六四中行独复
　　六五敦复无悔
　　上六迷复凶有灾眚用行师终有大败以其国君凶至于十年不克征
　　灾郑作烖陆徳明作灾云烖正字也灾或字也灾籕文晁说之曰古文作□
　　【震下干上】
　　无妄元亨利贞其匪正有眚不利有攸徃
　　无妄朱子曰史记作无望【亷案春申君传作毋望索隠曰与周易无妄卦义殊然马融郑王肃皆云妄犹望谓无所希望其说颇与史记正义释毋望相同故易注毛竒龄以妄望为声通字也】归藏作毋亡
　　初九无妄徃吉
　　六二不耕获不菑畬则利有攸徃
　　礼记坊记引易不耕获不菑畬凶孔颖达云无功得物是其凶惠栋增凶字云旧脱凶字故卦义不明坊记七十子所传当是其实陆徳明曰或依注作不耕而获非下句亦然　晁说之曰畬或作□或作畭说文作畬
　　六三无妄之灾或系之牛行人之得邑人之灾
　　九四可贞无咎
　　九五无妄之疾勿药有喜
　　上九无妄行有眚无攸利
　　黄宗炎曰无妄行【句】
　　【干下艮上】
　　大畜利贞不家食吉利涉大川
　　归藏易作畜
　　初九有厉利已
　　已姚信作纪王弼诸儒作已止之己
　　九二舆说輹
　　舆虞翻作车云萃坤为车陆徳明曰或作轝惠栋从轝　輹虞翻作腹云坤为腹或作輹李鼎祚惠栋同朱震本经作辐注云当作輹郑汝谐本亦作辐注与小畜字同训异陆徳明曰輹或作辐一作复一作畐卢氏王弼作舆说輹熊朋来曰輹与小畜辐不同张彦陵说同余说见小畜卦
　　九三良马逐利艰贞曰闲舆卫利有攸徃
　　逐郑作逐逐两马走也晁说之曰王昭素谓当作逐逐陆徳明曰逐如字一音胄按虞翻及汉书五行志引作良马逐　曰刘表作曰犹言也王弼孔颖达吕大临游酢杨时郭雍张浚沈该项安世赵汝楳王宗传诸儒从曰朱震曰古文作粤郑虞翻作日李鼎祚陆希声程子苏轼晁说之朱子赵彦肃郑汝谐王申子李简吴澄胡炳文梁寅张振渊从日俞琰作吉云以噬嗑九四准之疑是吉字谨案　周易述义从曰
　　六四童牛之牿元吉
　　童许慎作僮【亷案说文释犝字云犝无角牛也古通用僮】广苍作犝刘表虞翻作童刘云妄也晁说之曰童古文【毛奇龄曰犝僮皆通】牿许慎作告【亷案说文释告字云牛触人角箸横木所以告也引易童牛之告为证告古奥切其释牿字则云牛马牢也引书牿牛马为证古屋切】虞翻九家李鼎祚作告虞云绳缚小木横着牛角项安世云当作告无牛惠栋从告陆绩作角俞琰云当从陆作角郑刘表侯果诸儒作牿刘云牿之言角也郑云持木以就足是施牿见周官大司冦疏晁氏谓郑作角者非侯果即以周官封人设其楅衡为解谨案说文牛角横木之告与牛马牢之牿字义俱异虞翻字义从告郑及刘牧郭忠孝赵汝楳焦竑杨廷筠字义从牿如侯果以楅衡释牿宋儒石介王安石苏轼程子杨时朱震朱子诸儒从之是皆以告义训牿字毛以说文为误
　　六五豮豕之牙吉
　　豮孔颖达训同尔雅坟大防之坟云坟隄防之义古字假借虽豕傍土边之异其义则同【亷案王弼孔颖达谓豮其牙犹言止其牙也又引禇氏云豮徐也】苏轼陆佃训同尔雅豕子猪豮之豮【来知徳杨廷筠徐在汉查慎行同】虞翻以剧豕为豮豕【崔憬同】刘表豕去势曰豮【陆希声刘牧程子吕大临游酢郭忠孝郭雍朱震陈臯朱子项安世同】谨案　周易述义同苏轼　牙郑读为互王昭素曰牙当为刃胡瑗王逢陆佃谓非齿牙之牙云海岱之间以杙系豕谓之牙【项安世来知徳杨廷筠徐在汉查慎行毛竒龄皆同】刘翔读崇牙之牙义同胡瑗虞翻王弼作齿牙之牙【崔憬孔颖达陆希声刘牧二程子苏轼吕大临游酢郭忠孝郭雍朱震陈臯王宗传张浚郑汝谐沈该赵彦肃朱子赵汝楳王申子李简俞琰吴澄梁寅同】谨案　周易述义同胡瑗
　　上九何天之衢亨
　　何胡瑗云经文多何字程子云因象有何字故悮加爻中王申子同郑虞翻梁武帝读负荷之荷郑云艮为手干为首首肩之间荷物处虞云当也陆希声王宗传张浚吴澄徐在汉毛奇龄查慎行同吴云与何校及何天之休何天之龙同毛云何荷通按雄美新王延寿灵光殿赋引俱作荷天衢王炎曰当作行俞琰从之李简曰何或云语词或音荷或为衍或作向义皆未安季本改作向【毛云妄】王弼如字孔颖达郭京张子苏轼陈臯吕大临游酢朱子郑汝谐项安世赵汝楳诸儒同王云语词陈云讶之也项云惊喜而问也赵云惊大之词郑云爻辞有何字象辞无胡瑗读天之衢亨【句程子王申子同】王弼读何天之衢亨【五字句】孔颖达朱震朱子胡炳文同毛奇龄云无此辞例【亷案杨时耿南仲亦已衢亨聨读】虞翻陆希声张子诸儒何天之衢【句】亨【句】谨案　周易折中云解荷义亦可从　周易述义何如字读何天之衢亨【句】
　　【震下艮上】
　　頥贞吉观頥自求口实
　　初九舍尔灵观我朶頥凶
　　朶京房作揣毛居正曰揣作防者误晁说之曰刘亦作揣揣頥多辨也毛奇龄曰揣疑垂之讹
　　六二颠頥拂经于丘頥征凶
　　颠王肃王弼诸儒俱作颠倒之颠项安世读颠覆之颠谓倾覆己养可养而不能自养陆时位作山颠之颠云癫与□方是倒义颠无倒训顶也山颠也上九艮山之象木养于上则违常经　拂子夏作弗辅弼也晁说之曰刘一行作弗弗古弼字薛虞王肃诸儒俱训拂逆之拂吴澄朱升训拂拭之拂拂经言摩拂其吭吴云举手摩拭其上【毛奇龄同】　经王肃虞翻诸儒俱训经常之经苏轼赵汝楳吴澄训经歴之经言歴五以求养于上毛奇龄训熊经之经吭也去声谨案周易述义经颈也　王肃王弼孔颖达颠頥【句】拂
　　经于邱【句】言拂常于五也惠栋同石介王安石程子作颠頥【句】拂经【句】于邱頥【句】征凶【句杨时朱震郭雍张浚沈该朱子郑汝谐王宗传项安世李简俞琰梁寅同】苏轼张子颠頥【句】拂经于邱頥【句】征凶【句游酢黄干赵汝楳王申子吴澄胡一桂同】谨案　周易述义颠頥【句】拂经于邱頥【句】言拂其颈以頥于高
　　六三拂頥贞凶十年勿用无攸利
　　虞翻拂頥【句】贞凶【句苏轼郭雍张浚朱震朱子赵汝楳胡炳文胡一桂张振渊徐在汉毛奇龄查慎行惠栋同】苏氏朱子云虽正亦凶郭云以动为贞则凶王弼孔颖达拂頥贞【句】言违自养之贞凶【句刘牧胡瑗张子程子扬时郑汝谐王宗传项安世陈友文李简俞琰梁寅王申子陆时位同】　沈该作征凶言乖頥之正拂頥也上本頥主为应是以征凶谨案　周易述义拂頥【句】
　　六四颠頥吉虎视眈眈其欲逐逐无咎
　　颠见六二　逐逐子夏传作攸攸今本如字志林云攸当为逐苏林音迪荀爽作悠悠许慎刘表作跾跾刘云逺也说文跾式六反项安世从跾晁说之曰汉书序传作浟浟音涤
　　六五拂经居贞吉不可涉大川
　　上九由頥厉吉利涉大川
　　【防下兑上】
　　大过栋桡利有攸徃亨
　　过王肃音戈王弼音相过之过徐邈古卧反孔颖达谓过越之过非经过之过
　　初六借用白茅无咎
　　九二枯杨生梯老夫得其女妻无不利
　　枯郑音姑谓无姑山榆虞翻诸儒如字　梯郑作荑音夷木更生也山榆之实京房【本汉书五行志】虞翻王弼诸儒如字虞云稚也杨叶未舒称稊王云杨之秀也孔颖达云杨栁之穗程云根也吕大临杨时朱震沈该李简从王训朱子杨万里项安世王申子俞琰胡炳文吴澄从程训郭雍曰草不荣而实曰秀秀主草言杨既言华又不得谓不荣也说文穉防木也后世作稚防皆同音如虞翻言则可为秭郑谓山榆之实益非矣即诗之柔荑亦无秭义独伊川训根然梯字之释终不可明杨慎曰夏小正正月栁秭戴徳云发孚也盖即唐诗所谓栁线也秭本不训根栁亦不自下而荣毛居正曰梯作稊误云梯木根再生稚条也音题又他兮切阶梯也稊音题稊稗之稊程子又云郑作荑与稊同毛奇龄亦云与荑同训从夏小正谓程子训根非是惠栋云梯荑古文通赵汝楳从柔荑之荑云说文无稊字荑初生草别有蕛苵也徐错云似稗则孟子荑稗当作蕛秦文简率字多假借也易中生稊当释如柔荑汉赵炳禁树生荑是也
　　九三栋桡凶
　　九四栋隆吉有它吝
　　九五枯杨生华老妇得其士夫无咎无誉
　　华晁说之曰郑作荑徐邈音华陆徳明如字吴澄华古花字【亷案花南北朝以前花字不见于书魏太武帝始光二年三月初造新字千余逺近以为楷式如花字之比则花字应始于是】　士夫郭京作少夫谓定本少字蛊伤类于士字象同虞翻作士夫
　　上六过涉灭顶凶无咎
　　【坎下坎上】
　　习坎有孚维心亨行有尚
　　坎京房刘表作欿陆徳明曰本亦作塪归藏作荦郭京徐勋曰脱卦名坎字云说卦诸言坎卦皆无习字毛云京悮王洙俞琰从之晁说之曰例诸今文则脱古文则不脱古文以其卦为名也叶少蕴云传经者阙蒋悌生云伏羲只名坎卦文王系彖辞然后谓之习坎若不加坎字似以习坎为卦名任一正本作坎习坎郭雍曰或以卦画误为习字郭云卦名下无重言卦名者故离不言离重防不言防重防或云坎卦六画漫灭正如习字传写者之误然彖象皆已先言习坎则此说非是不可穿凿刘表诸儒如字表曰水流不休故曰习孔颖达谓特加习字习重习便习二义胡瑗君子必当预习程子云独坎加习见其重险薛温其云坎以习为用故名异他卦陈臯云圣人慎重其事故加习朱震云加习然后尽险之象项安世云重卦之序坎在六十卦之先故加习以起后例李简胡炳文从其说郑汝谐谓文王在忧患中演故坎言习李舜臣从其说赵汝楳云八卦诚无复名至重卦则有之八卦既重则义随以异愚案文周深意特加习字固矣然孔子作序卦杂卦如噬嗑中孚皆仍卦名之旧于坎又何以特去习字乎故朱子谓不必深求也　赵汝楳吴澄维心【句】亨【句】赵云水流而心自止有以维之吴云中心之实人系恋之而不能解虞翻诸儒维心亨【句】
　　初六习坎入于坎窞凶
　　九二坎有险求小得
　　六三来之坎坎险且枕入于坎窞勿用
　　险古文郑向秀作检郑云木在手曰检晁说之曰按象数当作检毛奇龄云郑说较似有理但须改经故不从虞翻如字　枕九家作玷古文薛虞作沈直林反干寳作桉安也本晁说之案李氏集解引干如字郑虞翻陆绩王弼如字郑云木在首曰枕虞云止也陆云枕拟险害之貌王云枕枝而不安之谓徐邈针鸩反王肃针甚反
　　六四樽酒簋贰用缶纳约自牖终无咎
　　樽郑作尊【见礼记礼器注】　郑王弼孔颖达陆徳明樽酒簋贰【句】用缶【句】郑以副训贰王孔以二训贰程子苏轼郭雍杨时朱震郑汝谐沈该赵汝楳赵彦肃王宗传冯椅李简黄震王申子梁寅何楷姜寳徐在汉杨廷筠陆时位毛奇龄查慎行同程子诸人训二朱震赵汝楳训副查云小象贰字聨读不当舍经文而从晁说虞翻及京房张弧一行陆希声【本晁说之】李鼎祚读樽酒簋【句】贰用缶【句】晁说之朱子吕祖谦姚小彭项安世吴澄胡一桂胡炳文潘梦旂张若雨张振渊惠栋同虞云贰副也朱子云益也俞琰作樽酒二簋【句】贰用缶【句】谨案　周易折中樽酒簋贰【句】训从副周易述义句同训从二　缶冯椅张汝训林栗为
　　击缶之缶乐器虞翻诸儒如字　纳京房【本晁说之】虞翻作内虞云坎为内崔憬李鼎祚一行【本晁说之】惠栋从之约虞翻王弼为俭约之约【孔颖达王昭素同】朱震为要约
　　之约【沈该赵汝楳赵彦肃王宗传吴澄俞琰梁寅同】　牖陆绩作诱【毛奇龄云声误】崔憬内约【句】自牖终无咎
　　九五坎不盈只既平无咎
　　只京房许慎虞翻李鼎祚作禔许云安福也市支切虞云安也惠栋从之郑云当作坻小丘也毛奇龄云只禔通用郑作坻又一义王弼诸儒作祗王云辞也苏轼朱震何楷训适赵汝楳训大程子朱子解作抵【郑汝谐王申子李简梁寅胡炳文同说见复卦】毛居正曰只作只误从从氏音支又音祁从衣从氐音低短衣也王宗传俞琰与无只悔同王训大俞训适
　　上六系用徽纆寘于丛棘三嵗不得凶
　　系诸本或作系或作系　寘子夏作湜今本如字刘表作示言众议于九棘之下张璠作置姚信作寔置也本晁说之释文本作寘虞翻诸儒如字
　　【离下离上】
　　离利贞亨畜牝牛吉
　　离本或作离李鼎祚引虞翻本多作离
　　初九履错然敬之无咎
　　错马融七路反郑徐邈七各反杨慎曰错古易作舄字画相类故悮作错陆时位从舄云考古今文当为舄履类也置履下不畏泥湿故曰舄初九孤踪芳躅不受泥汚故有舄象
　　六二黄离元吉
　　九三日昃之离不鼓缶而歌则大耊之嗟凶
　　昃王嗣宗作仄晁说之曰仄古文许慎作□或作九家荀爽作王弼诸儒如字　鼓郑作击惠栋从击晁说之曰古文作鞁九家王弼如字　耊京房作绖蜀才作咥【毛竒龄云绖咥俱声误】马融九家王肃诸儒如字马云七十曰耊王云八十曰耊　嗟荀爽李鼎祚作差戚嗟若同晁说之曰差古文惠栋从差九家王肃如字　郑薛虞及古文本无凶字晁说之曰无凶字者合象数惠栋去凶字九家有凶字
　　九四突如其来如焚如死如弃如
　　突荀爽作□【李鼎祚惠栋同】王肃许慎作突　荀爽突如【句】其来如【句】焚如【句】死如【句】弃如【句赵汝楳惠栋同】吴澄王申子突如【句】其来如焚如死如弃如【句】王云圣人于五如字中特着一其字其意可见小彖合两句作一句王弼诸儒突如其来如【句】下二字句　弃石经作弃
　　六五出涕沱若戚嗟若吉
　　沱荀爽作池陆徳明曰沱一作沲荀爽如字　若陆徳明曰古文本皆□惠栋从□　戚子夏传作嘁子六反苦慙也今本如字晁说之曰戚古文九家如字嗟荀爽李鼎祚作差【惠栋同】虞翻如字
　　上九王用出征有嘉折首获匪其丑无咎
　　汉书陈汤传刘向引作获非其丑














　　周易章句证异卷一
<经部,易类,周易章句证异>
　　钦定四库全书
　　周易章句证异卷二
　　内阁中书翟均亷撰
　　下经
　　邵子百原易【本邵博闻见后録】晁说之古易合卦爻为一篇不分上下经【吕祖谦及王应麟谓説之言后人妄有上下经之辨取王昭素序卦有离者丽也丽必有所感故受之以咸咸者感也凡十四字为证谨案晁公武谓説之依田何本分上下为二经与説之自序异】
　　【艮下兑上】
　　咸亨利贞取女吉
　　郑王肃亨利贞【句三德也　毛竒龄查慎行同】王弼诸儒亨【句】利贞【句】　取陆徳明曰亦作娶晁説之曰取七遇反
　　初六咸其拇
　　拇子夏作【今本如字】俞琰曰当作荀爽虞翻作母【荀云母阴尊之位虞云足大指也】李鼎祚晁説之惠栋从母【晁云母古文荀谓隂尊之位则失　惠云母古文拇与拇同　毛竒龄曰子夏荀爽误】郑薛虞如字陆时位曰咸字读句诸爻同例艮爻亦然【云感以其拇也】
　　六二咸其腓凶居吉
　　腓荀爽作肥【云五也尊盛故称肥廉案晁説之曰腓肥同音毛竒龄云肥误】郑王廙如字【郑云肠也王云腓肠也程子云脚肚】
　　九三咸其股执其随徃吝
　　九四贞吉悔亡憧憧徃来朋从尔思
　　憧京房作【字林云迟也丈冢反】马融王肃虞翻刘表徐邈如字【马云行貌王云徃来不絶貌虞云怀思虑也刘云意未定也】
　　九五咸其脢无悔
　　脢许慎作□【云背肉莫杯切】晁説之曰或作脄作膴作□子夏马融郑虞翻王肃王弼如字【子夏马郑虞王肃皆以脢为背肉陆徳明陆震刘牧程子朱震朱子诸儒俱从之王弼云心之上口之下孔颖达郭忠孝陆佃张浚项安世俞琰惠栋查慎行同项云查许国氏学于陆佃谓即喉中之梅核三思台是也黄震谓当两説相参谨案周易述义云肉也　王肃音灰陆徳明武杯反又音每】
　　上六咸其辅颊舌
　　辅虞翻作防【云耳目之间称防颊按李鼎祚引虞如字】晁説之曰防今文辅字马融如字　颊孟喜作侠【毛竒龄曰侠古通字】晁説之曰古文作夹　项安世俞琰咸其辅【句】颊舌【句】虞翻王弼咸其辅颊舌【句】
　　【巽下震上】
　　恒亨无咎利贞利有攸往
　　初六浚恒贞凶无攸利
　　郑作濬恒晁説之曰濬古文浚文【皆深也】虞翻如字惠栋从濬【云与浚通】
　　九二悔亡
　　九三不恒其徳或承之羞贞吝
　　郑作咸承之羞【毛竒龄曰郑非】论语礼记缁衣篇引易及荀爽本如字
　　九四田无禽
　　六五恒其徳贞妇人吉夫子凶
　　礼记缁衣篇引作恒其徳侦【郑氏注云侦问也妇人从人者也以问正为常徳则吉】
　　上六振恒凶
　　振许慎作榰【云榰柱砥辛移切】虞翻张璠作震【虞云在震上故震恒】李鼎祚从震陆希声作寘【晁説之曰不知陆所据】惠栋作震【云古文震振祗三字同物同音祗有耆音故説文引易作榰也】马融诸儒如字【毛竒龄曰许虞张误】
　　【艮下干上】
　　遯亨小利贞
　　遯陆徳明曰又作作遁【晁説之曰遯文或作遁亦文迁也不与遯通】归藏作惠栋从　小郑诸儒俱训大小之小朱子训小人之小【毛璞胡炳文诸子相张振渊从之】陆希声大小小人兼训【云小人亦不以大事王申子亦云当义兼从】谨案　周易述义从小人之小
　　初九遯尾厉勿用有攸往
　　六二执之用黄牛之革莫之胜説
　　説虞翻王弼徐邈读觧説【音脱】之説【孔頴达朱震吕大临沈该朱子郑刚中郑汝谐王宗俞琰王申子胡炳文吴澄熊朋来诸儒同徐邈吐活反又始鋭反廉按毛竒龄谓莫之胜説犹言不胜其脱】王肃九师如字程子作言説之説【郭雍赵汝楳黄震同】杨时作説【音悦】乐之説读莫之胜【句】説【句言所执固矣外物莫能胜也故説】雷思亦音悦读莫之胜説【句言乐道忘忧不胜其説廉按李简从雷説】俞琰云胜羡文【云因渐九五而误】谨案　周易述义从脱
　　九三系遯有疾厉畜臣妾吉
　　系陆徳明曰本或作繋晁説之曰古文作系【毛竒龄曰系系通字】
　　九四好遯君子吉小人否
　　好陆徳明读情好之好【呼报反程子朱震赵彦肃朱子吕祖谦冯椅徐氏李简俞琰王申子胡炳文同】陆希声读和好之好【如字　项安世王宗传吴澄梁寅查慎行同】张载郭雍杨时读美好之好【如字　倪元璐同谨案　周易折中周易述义如字言不为忿戾之行】　否郑王弼陆徳明读否防之否【备鄙反　侯果苏轼张浚王宗吴澄惠栋同】徐邈读可否之否【方有反郭雍杨时朱震张浚沈该吕祖谦朱子赵汝楳胡炳文李简王申子梁寅查慎行同】胡一桂云两音俱通谨案　周易折中　周易述义读若泰否之否
　　九五嘉遯贞吉
　　上九肥遯无不利
　　肥九师作飞【见道训】李善吕向注文选引作飞【张平子思赋欲飞遯以保名曹植七啓飞遯离俗李吕注皆引作飞遯无不利】陆希声作飞【晁説之曰不知陆所据毛奇龄曰按文选则唐以前原有易本作飞遯者晁以道辈作伪古易反不及之又按焦竑引金陵摄山碑云缅怀飞遯杨慎曰古肥作故因误蜚因蜚误飞则古文字反不可考恐是臆説】子夏虞翻作肥
　　【干下震上】
　　大壮利贞
　　初九壮于趾征凶有孚
　　九二贞吉
　　九三小人用壮君子用罔贞厉羝羊触藩羸其角罔虞翻王弼读罔罗之罔【言君子用之以为罗已也陆徳明孔頴达苏轼吕大临沈该惠栋同吕云罔谓罗制其奔轶也】京房以不用训用罔【言君子不用壮也　刘牧石介胡旦胡瑗张载郭雍朱震范氏项安世熊良辅俞琰查慎行同石云君子则否郭云君子罔以壮为用也先儒训罔罗失之矣项云诗书中罔字与弗字勿字毋字通用】马融王肃以无训罔程子朱子亦训无【言罔无也视有如无也吕祖谦王宗传赵汝楳王申子胡炳文吴澄梁寅同】杨时读罔人之罔陆希声罔读为刚【云以正制断而处重刚】谨案　周易折中　周易述义从京说羸郑虞翻作累【杨万里俞琰曰羸与累通惠栋云羸读为累】王肃作缧【音螺】蜀才作累【晁説之曰古文作累毛竒龄曰缧累累皆作累觧】马融荀爽徐邈如字【马云大索也孔颖逹侯果皆云拘羸徐邈力皮反陆徳明曰律悲反又力追反　黄炎宗曰弱也六畜惟羊瘦】
　　九四贞吉悔亡藩决不羸壮于大舆之輹
　　决陆徳明音穴虞翻读为夬决之决　舆虞翻李鼎祚作【惠栋同】　輹虞翻李鼎祚作腹【惠栋从腹云腹读为輹古腹輹字止作□易经輹字或又作腹】陆徳明輹又作辐【余説见小畜】程子輹与辐同
　　六五丧羊于易无悔
　　郭京作丧牛于易【云大壮之义莫先于牛□毛竒龄云郭误】易陆绩作埸【疆场也】王肃【本俞琰】作易义同易【音亦畔也　晁説之曰易古文疆埸字与象数合项安世曰在两界之间取两爻相易之象俞琰吴澄同朱子本义乃训容易之易语録云不若作疆埸之易汉食货志疆之正作易　黄炎宗曰古易不加土　毛竒龄曰易与埸言义俱同然象无疆埸之证不宜改经字】虞翻训和易之易王弼训平易之易【陆徳明以防反程子吕大临朱震郑汝谐王宗传李简杨万里雷思训和易刘牧郭雍杨时赵汝楳训平易张浚徐氏训慢易吴炳文梁寅从本义训容易】郑训佼易之易【音亦】谨案　周易述义训疆
　　上六羝羊触籓不能退不能遂无攸利艰则吉
　　【坤下离上】
　　晋康侯用锡马蕃庶昼日三接
　　晋孟喜作齐【陆徳明曰子西反义同晋毛竒龄曰据此则跻字矣跻进也项安世曰古文作齐】许慎作□【晁説之曰齐古文□文晋今文黄宗炎曰从日从二至惠栋从防】虞翻九家如字　康郭京作亨【案易正据无此説俞琰康当作亨郭京云王训旧本作晋亨此卦顺而丽乎大明故亨】马融郑陆绩如字【马云安也郑云尊也广也陆云安也乐也】郑注礼记祭统引作康侯用马【句】荀爽虞翻康矦【句】　蕃虞翻作繁【李鼎祚引虞云坤为众故繁庶】蕃庶郑谓蕃遮禽也【蕃发袁反遮止奢反】　三徐邈息暂反　接郑音防【胜也】
　　初六晋如摧如贞吉罔孚裕无咎
　　郑曰摧读如南山崔崔之崔【晁説之曰虞云忧愁王云退也惟郑乃得象意廉按程朱大儒俱从退训】　罔孚许慎作有孚
　　六二晋如愁如贞吉受兹介福于其王母
　　愁郑读七由反【变色貌】陆徳明状由反　郭雍曰母字惟别义亦衍文
　　六三众允悔亡
　　九四晋如鼫鼠贞厉
　　鼫鼠子夏作硕鼠【今本如字】九家易作硕鼠【依李氏集觧本晁説之九家引作鼫】孔頴达陆徳明作鼫鼠【九家孔陆皆云五技鼠也本草蝼蛄一名鼫鼠孔氏又引蔡氏劝学篇　楼钥项安世俞琰龚焕黄宗炎毛竒龄从之楼云俗称土狗项云先儒多误以诗硕鼠为説古易鼫字有一本作硕不可用彼説觧此字毛云硕与鼫声误谓即大鼠非是　吴澄曰鼫与硕同説者因鼫字指为五技遂为蝼蛄失于僻矣】　郑翟作硕鼠【皆训大鼠郑即诗硕鼠　陆时位惠栋从硕案李鼎祚作硕鼠训兼取九家及翟】陆希声张子程子朱子诸儒作鼫鼠【即诗硕鼠　朱震郭雍郑汝谐吕祖谦王宗传沈该李简吴炳文梁寅王申子查慎行惠栋同冯椅本郭景纯説亦作田鼠】赵汝楳大鼠与子夏硕鼠尔雅田鼠説文劝学篇五技鼠兼説谨案　周易述义主诗硕鼠説
　　六五悔亡失得勿恤往吉无不利
　　失孟喜马融郑荀爽【毛竒龄误荀説为九家】虞翻王弼作矢【马荀王云离为矢虞云矢古誓字李鼎祚从矢训兼荀爽】晁説之从矢【谓训释惟虞非余皆是若作矢于象数不合　毛竒龄云作矢者皆不可觧　惠栋从矢字义从虞】王弼如字恤许慎虞翻作防【虞云忧也】荀爽如字【黄炎宗往句】
　　上九晋其角维用伐邑厉吉无咎贞吝
　　【离下坤上】
　　明夷利艰贞
　　初九明夷于飞垂其翼君子于行三日不食有攸往主人有言
　　六二明夷夷于左股用拯马壮吉
　　夷于之夷子夏传【今本如字】郑陆绩作睇【云旁视曰睇陆希声惠栋从睇　朱震曰或当从郑作睇】京房作眱晁説之曰睇眱同音题夷古文眱文睇今文睇又作睼又作眤皆通【迎视也】合象数【按説文有睇无眱睇目小视也特计切玉篇有眱字与脂大奚二切训与説文训睇同别训睇曰倾视也达计切眤玉篇云古眱字睼説文云迎视也他计切玉篇徒系徒奚二切晁氏　为一字不知何据窃谓文夷与弟相似睇眱应属形误】九家作明夷于左股【李鼎祚从之明张元冲所出晋王本省一夷字与九家同】　股马融王肃作般【云旋也日随天左旋也】姚信作右槃【云自辰右旋入丑　晁説之曰此约周髀而言当作股】按王弼作明夷夷于左股【九家王弼俱作股肱之股】　拯子夏【今本如字】许慎作抍【説文蒸上声字林云抍上举音承】九家易【本晁説之李氏引如字】作承【升也】吕氏音训作承【云今本作拯】郑诸儒作拯【郑云承也陆徳明云救也　晁説之曰后人更作拯字误也项安世曰释文作承古文作抍亦音承盖拯而出之也后人以拯代之文虽是而字则非矣】许慎説文引作抍马壮吉【句不聨用字】王弼孔頴达用拯马【句】壮吉【句言用马以自拯而获壮吉也　张浚同言君子助曰壮吉】石介苏轼程子用拯【句】马壮【句】吉【句吕大临朱震郭雍杨时杨万里郑刚中朱子诸儒俱同】
　　九三明夷于南狩得其大首不可疾贞
　　陆徳明曰狩本又作守【晁説之曰守古文狩今文　惠栋从守】　项安世俞琰不可疾【句】贞【句】九家易不可疾贞【句】
　　六四入于左腹获明夷之心于出门庭
　　六五箕子之明夷利贞
　　箕子刘向云今易箕子作荄滋【毛竒龄云前此止为训诂向时竟有改此二字　按赵賔曰箕子者万物方荄滋也荀爽曰训箕为荄训子为滋也】蜀才作其子【晁説之曰其古文箕今文】冯椅俞琰作其子【俞云其子即箕子也不敢显称箕子遂微其词曰其子孔子逆文王意乃于彖显言其为箕子后人因彖传并作箕子文王本文盖其子也】惠栋亦作其子【云其古音古文作箕其与子与兹字异音同故刘荀以为荄兹坤终于亥干出于子用晦而明明不可息此义也马融以彖传有箕子之文遂误为箕子】
　　上六不明晦初登于天后入于地
　　郭京作六上至晦【云晦上脱至字误増不明字初九注明夷之主在于上六上六为至暗者也　毛竒龄曰京缪　案虞翻作不明】
　　【离下巽上】
　　家人利女贞
　　初九闲有家悔亡
　　六二无攸遂在中馈贞吉
　　馈汉书律厯志及谷永引作餽【黄炎宗馈与餽通】
　　九三家人嗃嗃悔厉吉妇子嘻嘻终吝
　　嗃嗃荀爽作确确【晁説之曰确古文毛竒龄云荀训难通】刘表作熇熇【俞琰惠栋从熇　按释文引刘向父子及刘瓛各着其名其不著名者当属刘表俞琰以为刘向作熇误矣查慎行又谓刘瓛传作熇考刘瓛并无此语毛竒龄云作刘瓛亦误】马融郑王弼如字【马云悦乐自得貌郑云苦热之意王弼矦果孔颖达训严酷　按释文引郑如字晁説之谓郑作熇熇亦以其训苦热耳　张载苏轼王安石吕大临杨时郭雍朱震朱子诸儒俱从王弼训严酷惟程子嗃嗃云字义未详观文义音意与嗷嗷相类亦作严训吴澄嗃与熇通亦训严】谨案　周易述义嗃嗃犹熇熇　按许氏説文嗃嗃严酷貌呼各切熇熇火热也火屋切顾野王玉篇嗃呼洛切引易训严大之声熇许酷切炽也烧也陆法言熇嗃俱火酷切其解嗃嗃亦引易训严厉陆氏释文嗃呼落反又呼学反盖严酷与火烈义亦可通然前人皆读入声今人皆误读上声宋赵汝楳谬谓説文无嗃字又谓先儒音释多异岂音自宋时异之耶　嘻嘻陆绩读喜喜【晁説之曰喜古字惠栋从喜云读曰嬉】张璠作嬉嬉【毛竒龄作张揖按释文引璠不引揖】马融郑如字【马云笑声郑云骄佚喜笑之声　毛竒龄云嬉嘻喜皆通用　按嘻嘻先儒俱训作喜笑惟项安世以为怨叹与嗃嗃一意谓诗之嘻噫礼之嘻甚左传之譆譆出出阳虎从者曰嘻皆有叹惧之词未有训为笑乐也陆时位引象防言刻核太甚妇子怨叹】
　　六四富家大吉
　　九五王假有家勿恤吉
　　假马融陆绩徐邈古雅反【大也　张载郭雍杨简赵汝楳俞琰惠栋同】王弼孔頴达陆徳明更白反【至也　苏轼程子朱震王宗传赵彦甫吕祖谦朱子胡炳文李简王申子胡一桂梁寅同　项安世吴澄云与格通如格于艺祖之格亦训至】杨万里邱富国龚焕读如奏假昭假之假【感格也　唐鹤徴苏濬陈仁游譲溪何楷张振渊徐在汉陆时位白汝金毛竒龄查慎行同】郑云登也谨案　周易折中　周易述义从感格训与格通
　　上九有孚威如终吉
　　【兑下离上】
　　睽小事吉
　　暌马融郑王肃徐邈吕忱并音圭陆徳明曰苦圭反
　　初九悔亡丧马勿逐自复见恶人无咎
　　九二遇主于巷无咎
　　巷陆徳明曰字书作衖
　　六三见舆曵其牛掣其人天且劓无初有终
　　掣子夏作契【云一角仰也】郑作防【牛角皆踊曰防】荀爽作觭【音绮】许慎刘表作觢【许云角一俯一仰之世反刘表觧同郑氏　毛竒龄曰契防觭觢义虽不逺而字各不同】虞翻作训同说文【李鼎祚同】　王弼徐邈如字【王训滞　徐云市制反　陆徳明昌逝反　　晁説之曰无防字契古文文掣今文】　天马融虞翻剠凿其额曰天【孔頴达惠栋同　晁説之曰如马虞之训当作铁因反】程子天髠首也【朱震郑汝谐王宗传王申子张振渊赵振芳徐在汉毛竒龄同　陆铨天去须之刑】子夏传天当作而【本李彦衡云去须曰而】胡瑗曰天当作而【古文相类传冩之误髠其鬓髪曰而　朱子云合作而字体相似而误刺须也　俞琰从胡朱作而云与耐同胡一桂梁宾从而】呉澄改作而项安世天而两从【云天去髪而去须皆在首之刑义不相逺】石介作天人之天【云天谓上九君父皆得称天　王安石杨时郭雍张浚沈该赵汝楳李简杨廷筠同云天且刑之非人为也　陈臯云仰之如天畏之如刑陆时位云尊严峻絶如天而又若欲刑之　王宗炎曰其人仰天而望鼻高于顶移怒于鼻且欲劓之按其説更曲】　劓王肃作臲【鱼一反□晁説之曰即劓字】许慎作劓
　　九四暌孤遇元夫交孚厉无咎
　　六五悔亡厥宗噬肤徃何咎
　　肤王宗炎曰肤鼎肉
　　上九暌孤见豕负涂载鬼一车先张之弧后説之弧匪冦婚媾往遇雨则吉
　　説虞翻音税【置也本晁説之】陆徳明曰以活反一音始鋭反説弧之弧京房马融郑虞翻王肃翟子作壶
　　【虞云坤为器大腹有口坎酒在中壶之象也　陆徳明曰本亦作壶李鼎祚陆希声作弧　晁说之曰案象数当作壶　朱震曰爻有坤坎而无震足当作弧惠栋从壶廉按朱彛尊云两弧京郑许俱作壶误按王弼作后説之弧】左传史苏引作暌孤冦张之弧
　　【艮下坎上】
　　蹇利西南不利东北利见大人贞吉
　　蹇许慎作□惠栋作寋
　　初六往蹇来誉
　　六二王臣蹇蹇匪躬之故
　　徐云王臣蹇俗作謇非
　　九三往蹇来反
　　郭京曰来正误作来反【云经象注并误　俞琰曰反当依郭京作正】
　　六四往蹇来连
　　连陆徳明曰力善反【惠栋云古音辇】郑如字【迟久之意】郭雍马融以连为难【故辅嗣谓往来皆难非以连作难也廉按释文马氏训连为难】
　　九五大蹇朋来
　　上六往蹇来硕吉利见大人
　　【坎下震上】
　　解利西南无所往其来复吉有攸往夙吉
　　蒋稊生无所往三字后世传説误入经文【云后人释利西南句言他无所往也故与有攸往相反如果有亦当作勿用有攸往不利有攸往方合文王时句法若程子以彖传不言无所往为省文不知彖传无省文例】
　　初六无咎
　　九二田获三狐得黄矢贞吉
　　六三负且乘致冦至贞吝
　　乘王肃絶证反陆徳明曰平声【俞琰曰当从平声】
　　九四解而拇朋至斯孚
　　拇荀爽虞翻作母【虞云二动时艮为指四变之坤为母　李鼎祚作母觧同拇　晁説之曰母古文惠栋从母】陆绩王肃作拇【王云手大指足大指孔颖达诸儒俱从陆説】
　　六五君子维有觧吉有孚扵小人
　　上六公用射隼于髙墉之上获之无不利
　　虞翻李鼎祚作庸【惠栋从庸】
　　【兑下艮上】
　　损有孚元吉无咎可贞利有攸往
　　曷之用二簋可用享
　　簋蜀才作轨【晁説之曰轨古文作簋】　享蜀才作亨【许庚反】陆徳明作亨【读许两反　荀爽虞翻诸儒俱训享】毛居正曰亨今作享误【云字作亨无画近世传冩不可考元本见王注觧作享字即加一画　按古文无享字亦作亨至宋传冩作享为今本惟释文及王应麟所集郑氏易作亨余外无复有作亨者】
　　初九已事遄往无咎酌损之
　　已虞翻作祀【云祀祭祀旧作已　李鼎祚同　惠栋曰已读曰祀古文省　朱彛尊引虞作纪者误】许慎作防陆徳明曰已音以本亦作以【按陆希声云以其事为己任似以己作以】王弼孔頴达作已【音以胡瑗张载程子朱震朱子诸儒俱同】来知徳已作已【音纪我也　陆时位同言视人之事如己事也　查慎行从来】遄荀爽作颛【毛竒龄云误】
　　九二利贞征凶弗损益之
　　熊良辅曰弗损【句】益之【句】
　　六三三人行则损一人一人行则得其友
　　六四损其疾使遄有喜无咎
　　六五或益之十朋之弗克违元吉
　　王弼或益之【句】十朋之弗克违【句陆希声朱震沈该杨简郑汝谐宋本子夏传王宗传俞琰同】程子或益之【句】十朋之【句言人助之】　弗克违【句尹焞郭雍王申子李简同】吕大临朱子或益之十朋之【句】弗克违【句梁寅胡炳文陆时位同】
　　上九弗损益之无咎贞吉利有攸往得臣无家
　　【震下巽上】
　　益利有攸往利涉大川
　　初九利用为大作元吉无咎
　　六二或益之十朋之弗克违永贞吉王用享于帝吉或益之三句【见损卦】　享王廙作亨【午庚反】陆徳明作亨【香两反　毛居正曰字作亨读作享古无此字　惠栋从亨】虞翻干寳李鼎祚作享　【按诸儒俱作享　项安世曰古文亨即享大有九三随上六益六二升六四句法同今独益享帝不敢作亨帝俗师不识古字也　陆时位曰公用享于天子王用亨于西山王用亨于岐山古本文俱是亨字惟益王用享于帝古本方是享字　余説见前】
　　六三益之用凶事无咎有孚中行告公用圭
　　用圭王肃作桓圭【毛竒龄云谬】
　　六四中行告公从利用为依迁国
　　虞翻作依迁邦【李鼎祚同惠栋从之】　王弼崔憬作国
　　九五有孚惠心勿问元吉有孚惠我徳
　　上九莫益之或击之立心勿恒凶
　　【干下兑上】
　　夬于王庭孚号有厉告自邑不利即戎利有攸往郭京曰夬下脱亨字　号荀爽虞翻王弼干寳读号令之号【去声　孔頴达王安石张载程子防酢郭雍朱震张浚王宗传郑汝谐姚小彭都系项安世赵汝梅王申子俱同姚项云孚号惕号无号同去声】朱子读呼号之号【平声云古来作去看来该是平声　吴澄胡炳文俞琰梁寅同　陆时位曰时觧作平声者非】毛竒龄曰平去两读不分
　　初九壮于前趾往不胜为咎
　　趾荀爽作止晁説之曰止古文
　　九二惕号莫夜有戎勿恤
　　惕荀爽翟作锡【赐也　毛竒龄曰赐不可觧】晁説之曰古文作易虞翻如字【惧也】　号郑虞翻王廙音号【去声　陆希声张载程子郭雍王宗传吕祖谦赵汝楳姚小彭项安世张慎甫同】王弼孔頴达读平声【朱震朱子胡炳文吴澄俞琰梁寅吴曰慎同】　莫郑如字【无也无夜非一夜】虞翻如字　胡旦苏轼读惕号莫夜【句】有戎勿恤【句熊过倪元璐杨廷筠同】谨案　周易述义莫夜有戎【句】
　　九三壮于頄有凶君子夬夬独行遇雨若濡有愠无咎頄郑作壮于颧【夹面也】蜀才作仇【毛竒龄曰字声之误】明晋王本作尻【毛竒龄云此必张氏臆防】翟王肃如字【王音董真卿误云作江氏琴威反陆徳明木反又音求翟云面颧颊间骨也】　胡瑗曰此错简当曰壮于頄有凶独行遇雨若濡有愠君子夬夬无咎【王申子曰于义顺当从之廉按刘牧解此爻义与胡同训濡为变】程子曰当云壮于頄有凶独行遇雨君子夬夬若濡有愠无咎【云由有遇雨字又有濡字故误连也　朱震曰以象意考之程传为是　郭雍曰安定伊川説皆以无咎二字难释然义亦可通不必泥也　朱子曰文自顺不必改】翟荀爽如旧　倪元璐君子夬夬独行【句】遇雨若濡【句】有愠无咎【句】
　　九四臀无肤其行次且牵羊悔亡闻言不信
　　次郑许慎作趀【七私反説文仓猝也】王肃李鼎祚作趑陆徳徳明曰次本亦或作趑或作马融虞翻如字【马云郤行不前也　晁説之曰次古文】　且王肃李鼎祚作趄【王云趑趄行止之碍也】陆徳明曰且本亦作趄或作跙【七余反】马融如字【语助也晁説之曰且古文】　牵子夏传作【宋本如字　晁説之曰古文】
　　九五苋陆夬夬中行无咎
　　苋陆子夏云木根草茎【王弼孔頴达张浚同】马融郑王肃云苋陆商陆也【熊良辅同】程子苋陆马齿苋也【朱子本义及沈该郑汝谐李简胡炳文同　已上以苋陆为一物】荀爽苋根小陆根大皆叶柔而根坚【朱震云苋蒉也陆商陆皆泽草苋柔根坚而赤陆大于苋】董遇云苋人苋也陆商陆也【廉按李彦衡义海撮要引董遇第一苋字为前字云前人苋陆商陆赵汝楳不知其误遂云前人以苋陆商陆为二草今从孔颖达王宗传引本改正】宋忠苋苋菜陆商陆【朱子语録又云苋马齿陆章陆一名商陆又　云是章桞梁寅俞琰同　以上以苋陆为二物】刘牧云陆最高之地　南仲云苋苋也陆高平之陆【言苋生于陆也王申子徐在汉赵振芳陆时位毛竒龄同　已上以苋为一物陆非物也】项安世萈作萈【音九】山羊也陆路也【言羊之行路毎喜登高　赵汝楳吴澄同云上从卄象羊角中从目象目下从凡象足旧误作苋从艸从见竟觧作艸名熊良辅曰近有音苋为完者失之太凿廉按説文苋矦涧切玉篇胡辨切菜名从艸部又説文苋胡官切玉篇同山羊细角者寛寛字从此别为一部不艸今赵氏胡氏音九字仍作苋是犹未敢改经也项氏别作莞是从陆徳明作莞与説文音丸兼而勿之改经者也】陆徳明曰苋本又作莞【华板反】蜀才作苋睦【睦与陆通也】虞翻曰苋悦也音义如苋尔而笑陆和睦也【云旧读苋陆之误也马荀皆从俗言苋陆非也廉按据李氏集觧所引虞氏之説则苋字虞当同陆徳明作莞陆字虞当同蜀才作睦所以虞言苋陆字之误也今本释文及集觧引虞説仍作苋字陆字　惠栋云苋论语作莞论语字误也陆读为睦古文通　用考之汉唐扶颂严举碑皆以陆为睦】谨案　周易述义苋山羊也陆平地也
　　上六无号终有凶
　　号虞翻读去声【号令之号　刘牧徐氏姚小彭项安世赵汝楳同】王弼诸儒读平声【或作号咷之号或作呼号之号　程子云先儒孚号惕号无号俱平声谓无用更加号令非也卦中适有两去声一平声何害　郭雍曰三号字程子以一为号令二为呼号或皆为号令当从伊川　朱子云三号皆当音如嘷胡瑗王安石朱震诸人皆同】
　　【巽下干上】
　　姤女壮勿用取女
　　姤郑作遘薛虞曰古文作遘【冯椅曰古文姤作遘王沬易改为今文作姤杂卦犹是古文毛竒龄曰杂卦石经亦作遘遘媾义俱同　惠栋从遘亷按薛虞云古文作遘则知虞时已作姤矣故李鼎祚所引郑虞翻诸説俱作姤未必至王洙始改也】　取陆徳明作娶【云今本作取】　郭京曰取下误増女字【毛竒龄云谬】
　　初六系于金柅贞吉有攸往见凶羸豕孚蹢躅
　　系惠栋从系　柅子夏作鑈【今本如字　晁説之曰字或作鑈吕氏字林女指反陆时位曰柅作鑈妇人络丝趺所用　惠栋从鑈】王肃作抳【从手织绩之器妇人所用】许慎作檷【络丝跌也读若眤字林乃米反　晁説之曰许云仓颉篇伲作檷柎檷也络丝之器自闗西谓之络垜　梁益之间谓之丝登其下柎即柅也尼古文】蜀才作尼【止也】九家作柅【丝系于柅虞翻同　朱震曰络丝趺也　项安世曰柅络丝之跗络丝之柱以木石为跗令其不动以金为之愈坚重矣　冯椅曰络丝趺以鐡为之初六之柔无车象廉案辅侯録朱子语与本义异云或为止车或为丝衮不可晓　来知徳云収丝之器　徐在汉系丝物】马融作止车之柅【在车之下所以止轮令不动也　王弼制动之主程子止车之物木为之苏轼杨时郭雍沈该张浚郑汝谐朱子本义王宗传王申子蔡氏李简胡炳文俞琰梁寅吴澄同】赵汝楳通作杘【云説文作杘敕稚反丝篗柄也亦作柅】毛竒龄柅木名【柅亦是络丝篗子如梨而黄故名金柅本木而可以系物汉儒训止车之木则但可止车而不可系物作鑈训络丝篗子则不特难以系物且别一字矣鑈柅通字耳何氏订训因鑈训络丝篗子遂误】廉案説文檷络丝檷读若柅又杘篗柄也从木尸声女履切又柅木也虞如梨又于杘下重出柅曰杘从木尼声女履切鑈柅杘三字皆不引易故陆徳明谓许作檷赵汝楳谓许作杘毛竒龄又以木名当之　九家以有攸往见【句】凶【句李氏义海撮要引云攸往见四则凶苏轼及何氏订训同】　羸郑【本晁説之】作蔂【释文如字力追反】陆绩读为累王肃劣随反【陆德明字同】宋忠虞翻作系羸之羸【案曰羸大索所以系豕者也　晁説之曰与大壮羸字同训　项安世曰犹羸角之羸易中羸字皆与罹通用羸其瓶亦然故郑作蔂宋作缧陆作累然羸义自明不烦改字龚焕俞琰惠栋同】　王弼羸豕牝豕也【云牡强而牝弱　孔頴达吕大临朱震徐】
　　【防熊良辅胡炳文唐鹤徴同　徐在汉曰牡为豭豕牝为羸豕廉按程子诸儒作羸弱之羸】蹢陆徳明曰一本作踯古文虞翻宋忠作蹄【李鼎祚惠栋同】徐邈如字【治益反　陆徳明曰直防反】　躅陆徳明本亦作躅虞翻宋忠作□【李鼎祚惠栋同】
　　九二包有鱼无咎不利賔
　　包荀爽作胞【赵汝楳曰包字从勹从巳即包胎之包】子夏传【今木如字】虞翻作苞【项安世曰凡称包者皆谓阳包隂也包蒙包承包荒包羞包桑俱同此包盖即古苞字后人加艸以别之故子夏传与虞翻本皆作苞字廉按李鼎祚引虞作包云在中称包诗白茅包之又云或以包为庖厨也惠栋从苞】王弼训庖陆徳明曰包本亦作庖【孔颖达正义训庖言初为九四之正应为九二之庖厨　明晋王本作庖　毛竒龄曰胞庖俱非】程子诸儒俱作包
　　九三臀无肤其行次且厉无大咎
　　次且见夬卦
　　九四包无鱼起凶
　　九五以杞包含章有陨自天
　　以子夏作作【本孔頴达正义今本如字】郭京曰作似【按薛虞有屈桡似匏之语　毛竒龄曰作似俱非查慎行曰京非】　杞马融作杞梓之杞云木也子夏同【本赵汝楳今本如字　石介程子朱震郭雍沈该朱子项安世郑汝谐赵汝楳吴澄胡炳文龚焕王申子梁寅李开俞琰胡炳文黄葵峯姚舜牧陆时位同】薛虞郑虞翻张璠杞桞之杞【薛云杞性柔靱宜屈挠似瓠】王弼作枸杞之杞【孔頴达张载苏轼王宗传同】　包子夏作匏【按孔颖达引子夏作匏宋本亦训匏陆徳明引子夏作苞观薛记则作匏是】薛虞云杞屈桡似瓠【王弼石介俱训瓠孔颖达正义作匏】张弧瓠匏星名晁説之曰马融郑读为庖虞翻作苞【李鼎祚惠栋作苞□】张载程子诸儒作包【言以杞而包也】
　　上九姤其角吝无咎
　　【坤下兑上】
　　萃亨王假有庙利见大人亨利贞用大牲吉利有攸往马融郑虞翻陆绩李鼎祚无亨字【李鼎祚同廉按李氏集觧引郑有云故曰萃亨也则郑本亦有亨字今曰无者依释文本】王弼王肃有亨字【弼云聚乃通也　孔頴达陆徳明同】王昭素苏轼有亨字【按李衡引昭素之卦词有亨者三十六惟萃有二亨晁説之又云昭素谓当无亨字不知所据郭雍赵汝楳王宗李简阙　　皆有】程子晁説之云亨衍文【晁云昭素谓无亨字案象数无　项安世云王肃独有亨字弼用其説孔子彖词无亨字　朱子郑汝谐俞琰王申子从衍　吴澄惠栋删去亨字　毛竒龄曰马郑陆虞无亨字偶遗耳或谓衍文或去此字何其妄也】假郑训至【余见家人】　王昭素曰利见大人亨聨读
　　初六有孚不终乃乱乃萃若号一握为笑勿恤往无咎号虞翻读号令之号【经典释文同　朱震读号召之号　惠栋从虞】郑王肃王廙读号咷之号【程子张子朱子诸儒同】　握傅氏作渥【一木作偓】郑蜀才俱读为夫三为屋之屋【惠栋从郑】虞翻读握手之握王弼一握小貌程子一握犹言一【毛竒龄云杜撰吴澄同】王弼孔颖达若号与一握【句言自号比为握之小】为笑【句言乐附于五】张载李简若号一握【句言若能号呼専一固执其守】为笑勿恤【句言不恤众恤】程子朱子以若号【句】一握为笑【句言若号呼众皆笑之　项安世潘氏胡一桂吴澄王申子胡炳文梁寅同】苏轼吕大临若号一握为笑【句苏云号笑声相杂也吕云或悲或懽】朱震张浚沈该赵汝楳一握为笑【句朱云为笑献笑也一握其手喻意微动沈云一握为笑非诚心之笑沈云握手之笑蹔也】胡瑗王宗传俞琰钱志立若号一握为笑【句言一握之顷变号为笑所为破涕为笑也】查慎行若号一握为笑勿恤往无咎【句】谨案　周易折中从胡瑗
　　六二引吉无咎孚乃利用禴
　　禴蜀才作跃刘表作□【毛竒龄曰非是】马融郑虞翻王肃如字【马王云殷春祭名王辅嗣孔颖达赵汝楳同郑虞翻云夏祭名张浚胡一桂同廉按朱震谓夏祭以声为主张振渊陆时位杨廷筠主其説查慎行曰周礼作龠龠者和乐之器　程子苏轼诸儒俱训薄祭谨按　周易折中从郑虞夏祭说】
　　六三萃如嗟如无攸利往无咎小吝
　　九四大吉无咎
　　九五萃有位无咎匪孚元永贞悔亡
　　虞翻王弼无咎匪孚【句孔颖达陆希声同】程子张载苏轼朱子诸儒俱无咎【句】
　　上六赍咨涕洟无咎
　　赍咨虞翻赍资【云赍持也资博也　李鼎祚同　晁説之曰陆希声作资才也俞琰曰当从希声作资李彦衡引希声仍作咨】朱震曰赍与咨古通用【见丛説】赍王肃将啼反徐邈将池反咨陆徳明音谘又将利反【廉按郑赍咨嗟叹之词王弼诸儒同　朱震曰赍持咨叹息也张振渊同陆希声曰赍持也咨才也俞琰同】
　　【巽下坤上】
　　升元亨用见大人勿恤南征吉
　　升郑作升【查慎行曰古文只用升字】归藏作称　陆徳明曰用见本或作利见
　　初六允升大吉
　　允许慎作【进也余凖切　晁説之曰允古文文】朱震曰施雠易作
　　九二孚乃利用禴无咎
　　九三升虚邑
　　马融训邱虚之虚【云虚邱也　晁説之曰文无墟字四邑为邱四邱为虚非空虚黄宗炎同云大邱也俗加土作墟】
　　六四王用亨于岐山吉无咎
　　亨王弼读亨通之亨【陆徳明曰许庚反　崔憬石介苏轼程子郭雍朱震王宗传郑汝谐赵汝楳王申子李简熊良辅叶尔瞻张振渊陆时位徐在汉查慎行同训亨　按崔憬原训作通李鼎祚作享故引崔本亦作享】马融郑陆绩王肃读宴亨之亨【许两反马云祭也郑云献也朱子胡炳文吴澄梁寅俞琰蔡清李去非惠栋毛竒龄同】李鼎祚改作享【沈该赵彦肃杨廷筠陈仁锡洪啓初同】谨案　周易折中训享
　　六五贞吉升阶
　　上六冥升利于不息之贞
　　【坎下兑上】
　　困亨贞大人吉无咎有言不信
　　荀爽虞翻王弼贞大人吉【句孔颖达李鼎祚石介苏轼鲜于侁项安世吴澄同】　程子诸儒贞【句】徐氏刻朱震易传脱无咎二字【按朱震引范谔昌曰彖文贞大人吉下脱无咎二字范所云盖即今彖传中也今汉上易传并卦词中亦脱去无咎二字误】谨案　周易折中　周易述义信与伸通
　　初六臀困于株木入于幽谷三嵗不觌
　　九二困于酒食朱绂方来利用亨祀征凶无咎
　　毛居正曰亨祀今本作享误不敢改也【説见损彖廉按宋以前者不可考今本陆徳明李鼎祚张载苏轼朱震李彦衡郑汝谐沈该张浚王宗传赵汝楳王申子胡一桂胡炳文董楷董真卿梁寅诸本经文中俱作享程子朱子李简项安世王应麟集郑本宋子夏传本熊良辅吴澄俞琰林希元杨廷筠惠栋查慎行毛竒龄诸本作亨　按释文如大有九二随上六益六二升六四损彖文凡诸家两训者皆作亨惟此亨字诸家皆训享故释文亦作享】
　　六三困于石据于蒺藜入于其宫不见其妻凶
　　九四来徐徐困于金车吝有终
　　徐徐子夏【今本如字】虞翻翟作荼荼【音图内不定之意　虞云舒迟也】王肃作余余【晁説之曰余古文】马融如字【安行貌】　金车陆徳明曰本亦作金舆虞翻作金【李鼎祚惠栋同】
　　九五劓刖困于赤绂乃徐有説利用祭祀
　　劓刖荀爽陆绩王肃作臲卼【云不安貌】京房作劓刽【案説文刽断也】郑曰劓刖当作倪防【晁説之曰案象数当作倪防即臲之古文与上六字同惠栋同晁説之吴澄改作臲】　虞翻干凿度如字　祭祀陆徳明本亦作享祀
　　上六困于葛藟于臲卼曰动悔有悔征吉
　　藟陆徳明曰本又作蔂　臲许慎薛虞作防【牛列反】晁説之曰古文作倪【惠栋从倪】　卼许慎作【不安也】薛虞作杌晁説之曰古文作防【惠栋从防】虞翻如字
　　【巽下坎上】
　　井改邑不改井无丧无得往来井井汔至亦未繘井羸其瓶凶
　　郭京曰井卦名下脱亨字【本阙　　正举无阙】　羸蜀才作累【惠栋从累】郑读为蔂徐邈力追反陆徳明力悲反【虞翻云羸钩罗也荀爽曰系羸　朱震曰羸挂其瓶　赵汝楳曰羸而不觧　俞琰曰与羸角羸豕之羸同廉案王弼始训羸为败程子曰羸毁败也朱子诸儒同】　朱子语録汔至【句】亦未繘井羸其瓶【句梁寅同】荀爽汔至亦未繘【句】井羸其瓶【句】俞琰井羸其瓶【句廉案李鼎祚彖词引荀爽说以繘句彖词引虞翻説又以未繘井】
　　【絶句】
　　初六井泥不食旧井无禽
　　吴澄井泥【句】井谷井渫井甃井洌井收皆同　禽崔憬曰古擒字【犹获也　晁説之曰擒字崔识之　俞琰同言无所获也　毛竒龄曰获亦不合】赵汝楳曰鸟兽蛊鱼通曰禽【不耑指鸟蛙螺之类　徐在汉同凡防泳水中者皆禽也】王弼程子诸儒谓禽鸟之禽【毛竒龄曰象义同北方谓辘轳之轴曰禽杜撰无据】
　　九二井谷射鲋瓮敝漏
　　【王弼曰谿谷程子曰涧谷王宗同朱震注溪者也赵汝楳曰山中之谷穴如井者徐直方曰井旁穴也龚焕胡炳文梁寅同俞琰曰井旧弗甃则其旁崩溃为谷】　谷陆德明古木反又音浴　射荀爽作耶郑王弼音亦【厌也】徐邈食夜反陆德明曰食亦反【王弼训注　俞琰食亦反溅也】　鲋子夏【今本如字】云虾蟇【石介龚焕熊良辅惠栋同龚曰当作虾蟇废井多有之　孔頴达引子夏传虾蟇呼为鲋鱼也　程子曰或以为虾或以为蟇井泥中微物耳　冯椅或谓虾蟇或谓防鲋　毛竒龄曰子夏传以庄子塪井之蛙伏缺甃之崖一语而误】郑曰小鱼虞翻曰小鲜【崔憬李鼎祚张浚王宗传王申子吴澄同】朱震曰蛙也【鱼类　杨万里云蛙鲋　徐直方云泥中微物蛙属梁寅曰蛙也】赵汝楳云鰿鱼【仪礼鱼用鲋庄子车辙中有鲋鱼得斗升之水可活注小鰿顔师古注鱼龙案鰿乃鲫鱼埤雅同博雅鰿鲋也　陆佃曰小鱼相即而行名即相附而行名鲋　林希元同　陆时位引易曰即今之鲫鱼也徐在汉同　查慎行曰仪礼鱼用鲋注此鱼好旅行以相附谓之鲋即鲫鱼　毛竒龄曰仪礼鱼用鲋言细小也若吕子洞庭之鲋庄子涸辙之鲋则皆大鱼陆佃説似可信】程逈曰字书作蚹【蜗牛也今废井中多有之　项安世曰鲋为蜗牛非是廉案防渊録朱子常取其説今成徳易集义误沙随为明道】瓮许慎作罋【波瓶也赵汝楳作罋云汲器井用瓶谷用罋】陆徳明作雍【屋送反云李轨于钟反　惠栋从雍】郑作瓮【云停水器也】　漏陆希声作屡【借也　晁説之曰不知所据】
　　九三井渫不食为我心恻可用汲王明并受其福渫史记屈原引作泄【向秀注曰漫泄泥浊也】虞翻荀爽干寳李鼎祚作防查慎行井渫【句】可用史记引作可以
　　六四井甃无咎
　　九五井洌寒泉食
　　上六井收勿幕有孚元吉
　　收荀爽作甃【毛竒龄曰荀误】俞琰曰疑即汲字讹为収徐邈诗救反又如字【马融曰牧汲也程子诸儒从之虞翻曰以辘轳収繘也晁説之朱震吴澄梁寅从之　陆绩曰井干也　项安世曰井口之名今俗犹谓之收口　王弼利井功之成郭雍沈该同】勿干寳作案董真卿毛竒龄引干作罔朱子
　　引干如字今依陆徳明及李鼎祚本　幕朱震曰当作□【云今易传冩误按□一作□】古文作冂【案吴澄云幕当作冂俗作羃今作幕从省】赵汝楳曰读若羃　王弼井収【句】勿幕有孚元吉【句孔頴达同】虞翻干寳井收勿幕【句】
　　【离下兑上】
　　革已日乃孚元亨利贞悔亡
　　已朱震作戊己之己【云庚更革也自庚至己十日浃矣　冯氏同云卦以庚为义也张慎甫陆时位徐在汉赵振芳顾炎武毛竒龄查慎行赵云五行惟土配信查云土主信戊为艮土己为坤土离兑隂卦故以隂上言】僧昙莹作巳午之巳【胡一桂曰昙莹云作巳亦可十二辰自子至巳六阳极变午已日乃孚也是知好竒因各有説但于庚更革义无取】虞翻干寳诸儒作己事之己谨案　周易述义作巳
　　初九巩用黄牛之革
　　六二已日乃革之征吉无咎
　　王湘卿作巳日【云纳甲兑属巳二爻离之主故言　余説见卦词】
　　九三征凶贞厉革言三就有孚
　　九四悔亡有孚改命吉
　　九五大人变虎未占有孚
　　变京房作辨【晁说之曰辨古文变字】下同
　　上六君子豹变小人革面征凶居贞吉
　　豹许慎作斐
　　【巽下离上】
　　鼎元吉亨
　　虞翻王弼有吉字【王云法制应时然后乃吉贤愚有别尊卑有序然后乃亨　孔頴达李鼎祚郭京陆希声同　苏轼朱震张浚王宗传赵汝楳李简王宗炎刘南宫陆时位毛竒龄查慎行不从衍文　查云程子因彖传无吉故以为衍然随彖元亨利贞传止言大亨贞萃彖曰萃亨无亨渐彖萃彖有利贞传皆无之此吉字不当衍】程子羡吉字【郭雍朱子项安世郑汝谐王申子李简俞琰胡一桂胡炳文梁寅诸儒从之】吴澄季本删去吉字【毛竒龄曰程传本义无所据竟删去之何其妄也】
　　初六鼎颠趾利出否得妾以其子无咎
　　九二鼎有实我仇有疾不我能即吉
　　九三鼎耳革其行塞雉膏不食方雨亏悔终吉
　　九四鼎折足覆公餗其形渥凶
　　餗马融作粥【防也廉按释文鼎卦爻词中不载作粥字止云防也今本系词传中増入】郑亦作防【释文云菜也廉按孔頴达防其□帷何引郑易作覆公防云郑注以防为八珍所用又贾公彦周官醢人糁食疏引郑易作覆公餗云郑注糁谓之餗又司烜氏疏引郑注餗美馔】按説文无餗字鬻防也俗作粥又鬻鼎实陈留谓防为鬻亦不引易据释文马融作粥训防合説文观之则餗似可作鬻毛竒龄谓説文训鬻引易覆公鬻为证而以释文不引鬻字为脱误亦未尽然　形京房郑九家虞翻荀爽作刑【李鼎祚一行陆希声同】汉书王商注引作刑【唐书元载传赞同】黄宗炎读如铏羮之铏【云史记土铏省作刑周礼膴铏通作刑谓八豆六铏无不受污】　渥郑作剭亦作屋【周官司烜氏屋诛注郑曰屋读如其刑剭之剭贾公彦疏引郑易注云三公倾覆王之美道屋中刑之】京房九家虞翻作剭【重刑也京谓刑在頄曰剭　一行陆希声同　以上本晁説之案李鼎祚引虞及九家俱作渥亦大刑罪重也唐书引亦作剭】朱震曰子夏作握【盖传久字误而音存也】薛虞云古文作渥【王弼传同】朱子从晁説之训刑剭【邵博王防同　胡炳文胡一桂俞琰梁寅倪元璐陈仁锡赵汝楳郑汝谐李简王宗炎张彦渊同王申子曰鼎之形渥徐在汉查慎行毛竒龄同毛云刑刑字声相近各相傅会之误晁説之作伪古本改作刑剭】王弼作形渥【云体为渥沾也程子谓可羞愧之甚赧污也　吕大临郭雍张浚同】吴澄改作刑剭
　　六五鼎黄耳金利贞
　　上九鼎玉大吉无不利
　　【震下震上】
　　震亨震来虩虩笑言哑哑震惊百里不丧匕鬯
　　震归藏作厘　吴澄删去震来虩虩笑言哑哑八字【云初九爻词重出　季本同　毛竒龄曰吴季何其无忌惮至此】　虩虩荀爽作愬愬【晁说之曰虩虩与愬愬同音色毛竒龄曰虩愬同説见覆】马融郑如字【同云恐惧貌】　笑言陆徳明曰本作笑语
　　初九震来虩虩后笑言哑哑吉
　　张元冲所出晋王本无后字
　　六二震来厉亿丧贝跻于九陵勿逐七日得
　　亿虞翻作噫【于其反惜词也　朱震俞琰从之俞云恐惧失声廉案李氏集觧引虞仍作亿陆徳明同本亦作噫】郑作十万曰亿之亿【扵力反　陆希声万万曰亿石】
　　【介曰亿万数之大也吕大临王宗传赵汝楳邱富国蔡氏同李简同兼以大训】程子作亿度之亿【郑汝谐勾微沈守约项安世王申子梁寅同言度其将丧贝也】吴澄作诡亿之亿【诡亿戱也言被雷惊散失其所亿之贝也】陆徳明于其反【王弼云词也陆徳明孔頴达刘牧同　干寳云叹词　郭雍云恐惧惊叹之词张载云必也　王安石云安也言安处不避则丧贝也　朱子亿未详亦作噫觧　毛竒龄曰伪古本作噫以虞干觧也不知亿字原有作词觧者何必改字】　丧荀爽如字陆徳明息浪反　贝荀爽音败跻陆徳明曰本又作隮
　　六三震苏苏震行无眚
　　毛竒龄曰苏苏即虩虩【音苏愬音之转与虩同字则苏即虩可知故马融陆绩俱注恐惧惟虞翻以死而复苏为觧　案释文马云苏苏尸禄食素也不训恐惧亦不载陆绩注毛氏所引不知何据又郑训不安王肃训警动陆徳明训疑惧】
　　九四震遂泥
　　遂荀爽作队【本释文朱震云荀本作隧遂隧古通用毛竒龄队遂同】
　　六五震往来厉亿无丧有事
　　查慎行震往来【句】厉【句】蒋姊生亿【句】无丧【句】有事【句】赵汝楳吴澄俞琰亿无丧【句】有事【句】虞翻诸儒亿无丧有事【句亿字说见前】
　　上六震索索视矍矍征凶震不于其躬于其邻无咎婚媾有言
　　毛竒龄曰索索即虩虩字【云索虩愬愬同音同义案释文虩许逆反索桑落反是音不同也虩虩马郑同训恐惧索索马训内不安貌郑训犹缩缩足不正也是义亦不尽同也】
　　【艮下艮上】
　　艮其背不获其身行其庭不见其人无咎
　　艮许慎作□　郭京彖词脱艮亨二字【本阙正举无阙】吴澄曰背音佩俗读人身之背非【云背北堂也爻词趾腓限身辅是就人身取象彖词其背与其庭为对是就宫室取象】
　　初六艮其趾无咎利永贞
　　趾荀爽作止【晁説之曰古作止毛竒龄止趾通字】
　　六二艮其腓不拯其随其心不快
　　腓陆徳明本又作肥【义见咸】　拯孟喜京房王肃陆绩【以上本晁説之】马融陆徳明作承【音拯救之拯马云举也吕氏训义作承云今作拯】一行作抍【朱震曰一作抍音承】　李鼎祚引虞翻如字【晁説之曰其误如明夷】　熊良辅不拯【句】其随【句】虞翻不拯其随【句】
　　九三艮其限列其夤厉薰心
　　列孟喜【本晁説之】虞翻李鼎祚作裂【一行同　俞琰云当从孟喜】　夤荀爽作肾【云互体有坎坎为肾】孟喜京房一行作防【本晁説之】郑作【晁説之曰今文也　项安世曰夤字从肉不从夕书作】马融如字【夹肉也】陆徳明曰夤引真反徐邈音同　厉韩诗外引易作危　薰子夏传【今本如字】孟喜京房马融王肃王弼作熏【马王云熏灼其心　以上本朱震　俞琰曰当从孟喜作熏如忧心如熏之熏　吴澄顾炎武从熏】荀爽作勳【云互体有震震为勲】虞翻作阍【云艮为阍守门人坎盗动门故厉阍心古阍作薫字马因言熏灼其心未闻易道以坎水熏灼人也荀氏以熏为勲读作勲皆非也　李鼎祚作阍】朱震曰古本当作勲心【云勳心二字传者误并作勲字再传又脱其偏旁作熏而后来者又加艸遂成薰字】石介胡瑗苏轼张载程子诸儒俱作薰
　　六四艮其身无咎
　　六五艮其辅言有序悔亡
　　虞翻作言有孚【李鼎祚同】
　　上九敦艮吉
　　【艮下巽上】
　　渐女归吉利贞
　　初六鸿渐于干小子厉有言无咎
　　六二鸿渐于磐饮食衎衎吉
　　史记汉武纪汉书郊祀志引作般【裴龙驹史记注云水涯堆也　汉书孟康注同顔师古云般也　杨慎曰水涯　堆为是鸿固不栖陆也　晁説之曰般古文】马融如字
　　九三鸿渐于陆夫征不复妇孕不育凶利御冦
　　孕荀爽作乗【晁説之曰乗古文】　利御冦虞翻作利用御冦【李鼎祚同】
　　六四鸿渐于木或得其桷无咎
　　九五鸿渐于陵妇三嵗不孕终莫之胜吉
　　上九鸿于陆其羽可用为仪吉
　　陆虞翻王弼本作陆【孔颖达李鼎祚陆希声同　虞云陆谓三也孔云上与三皆处卦上故称陆陆云过高则反下也顔师古注汉书倪寛引作陆】胡瑗云当作逵【字体相类传録误也程子从之朱子云以韵读之良是郭忠孝郭雍同沈该项安世王宗传晁公武邱富国王申子熊朋来胡一桂胡炳文熊良辅龚焕俞琰梁寅郭鹏海洪守美张振渊李去非同熊朋来云有妄为九三南陆上九北陆之説以韵读当为逵俞琰云逵自通邑大都九逵之路人皆仰见也】王应麟曰范谔昌云陆字误【胡安定从之】苏轼改作逵【吴澄季本同】又一作陵【本李衡撮要石介曰上高于五而降者君臣之定分也诸家改为陵非】石介张载孙坦朱震仍作陆【孙云云路也朱云反而之三然后安在鸿则为自南而北向之特也吕大临张浚杨万里赵彦肃赵汝楳李简焦竑郑维岳徐在汉陆时位顾炎武同毛竒龄云逵尔雅説文无云路之注起于词章家】谨案　周易折中陆乃阿字之误【云阿大陵也仪古读俄正与阿叶逵仪古韵实非叶也】　周易述义当作逵
　　【兑下震上】
　　归妹征凶无攸利
　　初九归妺以娣跛能履征吉
　　能虞翻李鼎祚作而下同【説见履】
　　九二眇能视利幽人之贞
　　晁説之曰子夏传作利幽人贞【今本如字】
　　六三归妹以须反归以娣
　　须荀爽陆绩作嬬【陆云妾也　朱彛尊引作孺毛竒龄引作繻皆误】子夏孟喜京房作嫥【云媵之妾也上本晁説之　吴澄云子夏孟京作嫥音义同嬬　晁説之曰古文须】虞翻王弼作须待之须【孔頴达陆徳明李鼎祚胡瑗程子张载郭雍赵汝楳徐氏郑汝谐李简同　张慎甫曰相须也所谓鑚穴隙相窥逾墙相从者也或以贱女觧或以颐之饰觧殊为不妥陆铨説相同】郑作须女之须【云有才智之称天文有湏女屈原之妹名女湏　陆希声曰织女为贵湏女为贱归妺以贱女　一行陆震苏轼朱震张浚朱子项安世王宗传胡炳文吴澄俞琰梁寅熊过陆时位徐在汉同吴澄曰湏或作防】　查慎行归妹以湏反归【句】以娣【句言归妹以须从当反之使归母家防案此説俞琰已然然未以此句也】谨案　周易折中　周易述义主须女説
　　九四归妹愆期迟归有时
　　六五帝乙归妹其君之不如其娣之良月几望吉帝乙説见泰卦　几荀爽作旣吴澄曰几读作旣【陆徳明音机又音祈　虞翻曰防其也　孔頴达云近也】
　　上六女承筐无实士刲羊无血无攸利
　　筐陆徳明晁説之吕祖谦作匡【陆云郑作筐晁云筐俗字吕云今本作筐】　刲晁説之或作防或作刲许慎刲苦圭反陆同又音工惠反
　　【离下震上】
　　丰亨王假之勿忧宜日中
　　丰陆徳明曰依字作丰今本作豊礼字非也世人失之久矣　假马融姚信读古雅反【训大　刘牧张浚路纯中俞琰黄炎宗陆特位同】虞翻王弼陆徳明庚白切【训至　程子诸儒从之】
　　初九遇其配主虽旬无咎往有尚
　　配孟喜【本朱震】郑作妃【郑云嘉耦曰妃　晁説之曰妃古文配字　按虞翻曰妃谓四也疑虞氏亦作妃　朱震训同郑氏】　虽晁説之古文本作惟【云玩词意当作惟读易者失之陆时位曰古作惟】　旬荀爽作均【晁説之曰旬古文均字　易袚曰郑本以旬为均字廉按诗有容正义郑氏实未尝作均易氏未知所据】刘昞作钧【毛竒龄曰均钧旬通字】王肃作旬【云当纯反或音唇】郑虞翻训十日为旬之旬【刘牧胡瑗吕大临程逈张浚李开侯果赵汝楳吴澄俞琰张慎甫来知徳徐在汉陆时位俱训十日】王弼孔頴达训均【程子张载郭雍朱子沈该张浚郑汝谐梁寅林希元程汝继诸人同　熊过曰古无训均者陆氏训均程朱从之误矣按陆氏不知何据】朱震均与十旬兼训【王宗传胡炳文同】谨案　周易述义主十日为旬
　　六二丰其蔀日中见斗往得疑疾有孚若吉
　　蔀郑薛虞作菩【郑云小席　晁説之曰菩古文蔀字　按毛竒龄以为薛仁贵误释文引虞不引仁贵】虞翻王肃王弼作蔀【虞云日蔽云中称蔀王弼注云覆暧障光明之物畧例又云大闇谓之蔀程主弼説　陆希声云茂密罔通之义　赵汝楳云蔀古书无训至顾野王始训覆亦祖辅嗣説】　斗孟喜作主【晁说之曰主古文斗字】徐在汉蔀草名【言如蔀草之蓊蘙也　毛竒龄曰蔀广惟鱼荠也　查慎行同】
　　九三丰其沛日中见沫折其右肱无咎
　　沛子夏传【今本如字】作芾【云小也　陆希声作芾云枝叶偏垂之貌】郑干寳作韦【云祭祀之蔽膝防按董真卿引作芾与释文不同　朱彛尊亦作芾】王弼作沛训同斾【云旙幔所以御盛光也　孔頴达胡瑗苏轼张浚梁寅同】陆徳明曰一作斾【程子曰沛古本有作斾者王弼之觧则是斾也朱震曰古本作斾朱子曰一作斾俞琰曰当从陆作斾项安世王弼作斾今从之九家作沛非防按今弼本作沛吴澄曰斾古通沛　毛竒龄曰王注作旙慢】
　　【后遂有以斾通沛者终是改字】姚信作滂沛之沛【石介训如水之沛然之沛　吕大临沛然下雨也赵汝楳同黄炎宗谓雨甚也】九家大暗谓之沛【虞翻曰日在云下称沛杨万里同　鲜于侁骤明谓沛　郭雍曰凡徧蔽之象皆曰沛非必幡幔也】熊过作公羊草棘曰沛之沛【陆时位同言杂乱晦暝之象崔骃达防云蝱蚋之趣大沛是也　张慎甫曰沛泽水草所钟　毛竒龄曰刘熙云水草相生之名】晁説之近文作肺【不明也】王廙丰盖反又补盖反徐邈普盖反陆徳明普贝反谨案　周易述义沛当作斾　沫子夏【今本如字】马融班固郑薛虞字林作昩【子夏星之小者薛云辅星也字林云斗杓星□释汉书五行志引作昩服防注云日中而昏也　项安世曰当从王弼作昩九家作沫非按今弼本作沫与项説不同释文字多从弼本今释文亦作沫】九家虞翻王肃徐邈作沫【九家易曰斗杓后小星朱震张浚郑刚中吴澄俞琰毛竒龄同陆希声口沫小星斗之辅星郑维岳同廉按陆时位引陆説误希声为绩　虞翻曰沫小星胡瑗程子曰微星无名数者郑汝谐李简同朱子曰小星壬申子胡炳文林希元陈仁锡同】王弼作沬训微昩【云微昩之月　孔頴达陆徳明石介沈该同　苏轼曰明暗杂也　鲜于侁曰幽暗之谓郭雍曰隠昧也　赵汝楳曰雨甚而昼昏查慎行同　张慎甫曰沬水气溟蒙之甚也】黄宗炎曰沫洒面也【言晦冥不知昏旦日中始起栉沐也先儒以沫同昩俱改经文又因见斗而指为小星益牵强矣】谨案　周易折中　周易述义主小星説　肱姚信作股
　　九四丰其蔀日中见斗遇其夷主吉
　　六五来章有庆誉吉
　　上六丰其屋蔀其家闚其户阒其无人三嵗不觌凶屋许慎作寷【大屋也】孟喜作窒【晁説之曰窒古文】　阒姚信作阅马融郑如字
　　【艮下离上】
　　旅小亨旅贞吉
　　初六旅琐琐斯其所取灾
　　琐琐陆徳明曰悉果反或作璅者非　斯郭京曰当作防【王应麟曰王辅嗣注斯贱之役京谓合作防后汉左雄传职斯禄薄注云斯贱也不必改防字毛竒龄曰防贱厮养与斯本通字不必改经】王弼作斯贱之斯【言寄旅不同所安不】
　　【为斯贱之役所取致灾　苏轼曰斯也于六二二近于三三之所取也　陆时位从王弼云古者析薪为斯】孔頴达作斯此之斯【程子诸儒俱从之】徐在汉训斧以斯之之斯【言斯析也初不胜猥细止非其所而离其所所以取灾】作斯其所【句】取灾【毛竒龄说同云与同行者较量琐琐必至分析其所盖斯本作分析觧故説文以斯为分尔雅以斯为离句法正与屯其膏贲其趾匪其彭同例】谨案　周易折中从王氏説按风俗通引易曰其亡斯自取盖节取此文非原文也
　　六二旅即次怀其资得童仆贞
　　陆徳明曰一作怀其资斧者非　童九家虞翻作僮【李鼎祚同　朱震曰一本作僮冯椅曰古僮童通用】　九家得僮仆【句】贞【句王宗传项安世赵汝楳徐氏王申子俞琰余芑舒黄宗炎徐在汉同　王云程河南朱子皆　得僮仆之忠贞固无害然九三不合】虞翻得僮仆贞【句王弼孔颖达程子诸儒俱同　胡炳文曰贞字诸家多自作一句本义以连上文】
　　九三旅焚其次丧其童仆贞厉
　　王弼孔頴达丧其童仆贞【句张载程子朱震郑汝谐李简呉澄陈仁锡张振渊同】虞翻丧其童仆【句】贞厉【句朱子曰贞字连下义诸儒俱同】
　　九四旅于处得其资斧我心不快
　　资斧子夏【今本如字】张轨张晏应劭作齐斧【陆徳明曰子夏传及众家并作齐斧张轨云黄钺斧也张晏曰整齐也应劭曰齐利也读如齐衰之齐　虞喜志林云齐当斋斋戒入庙而受斧　案汉书王莽遣王寻屯洛阳将亡其黄钺其士房曰此经所谓丧其齐斧者也又宋书文帝元嘉二十九年内中诏书内引易作资斧　徐氏曰资齐同音误作资】虞翻王弼以资斧为一物【王云斧所斫除荆棘以安其舍者也李鼎祚孔頴达苏轼赵彦肃张浚吴澄同陆希声云资于斧以断也刘牧王安石俞琰洪守美林希元同】程子资斧二物【资货财之资斧器用之利　郭雍李简郑汝谐项安世蔡氏同】朱震亦云二物【得其资以为利得其斧以为防沈该赵汝楳王宗传王申子胡炳文陈仁锡陆时位黄宗炎同】朱子云资斧有作赍斧説毛竒龄曰或谓斧□通即赍粮也非是
　　六五射雉一矢亡终以誉命
　　上九鸟焚其巢旅人先笑后号咷丧牛于易凶
　　易王肃音亦【余説见前】
　　【巽下巽上】
　　巽小亨利有攸往利见大人
　　巽许慎作顨【晁説之曰□古文顨文巽俗文】
　　初六进退利武人之贞
　　九二巽在牀下用史巫纷若吉无咎
　　九三频巽吝
　　六四悔亡田获三品
　　九五贞吉悔亡无不利无初有终先庚三日后庚三日吉
　　上九巽在牀下丧其资斧贞凶
　　资斧説见旅卦谨案　周易折中云资斧古本作齐斧为是【盖因承旅卦同音而误也説卦齐乎巽齐斧者所以齐物之斧也】又案　周易述义资斧为二物【丧其资而不能行丧其斧而不能防】
　　【兑下兑上】
　　兑亨利贞
　　初九和兑吉
　　九二孚兑吉悔亡
　　六三来兑凶
　　九四商兑未宁介疾有喜
　　九五孚于剥有厉
　　上六引兑
　　蒋秭生曰引兑下恐脱一凶咎悔吝等字
　　【坎下巽上】
　　涣亨王假有庙利涉大川利贞
　　涣归藏作奂　假荀爽训大梁武帝音贾虞翻诸儒训至陆徳明庚白切
　　初六用拯马壮吉
　　拯见明夷二【伏曼容云济也王肃云防也】　孔頴达用拯马【句】壮吉【句王安石刘纬同】胡瑗诸儒用拯【句】马壮【句】吉【句按张浚明夷以壮吉句不同】虞翻壮吉下有悔亡字【李鼎祚陆震同朱震从之】
　　九二涣奔其机悔亡
　　机虞翻作凭机之机【王弼及胡瑗诸儒同　毛竒龄曰周礼五几通作机】冯椅机木名【云説文木也山海经族蔨之山多松栢机桓人困于道途则依木以休息周官五机亦不从木　来知徳机木名出蜀中似榆山海经大尧之山多机】朱升作杌【云车中之杌毛竒龄曰车是軏无通作杌者　查慎行同作杌云杌石经作杌与几同廉按朱氏查氏説本吴澄今观呉氏易纂言云车中之机也凡乗安车用机字仍从几并不从兀　又案时多误作杌者毛竒龄诸本作杌非是李开先作杌　云人所坐以为安者】谨案　周易述义云机与几同
　　六三涣其躬无悔
　　六四涣其羣元吉涣有丘匪夷所思
　　丘姚信作近【毛竒龄曰近以丘字下画迤引致误】　夷荀爽作弟【毛竒龄曰形误】
　　九五涣汗其大号涣王居无咎
　　查慎行涣汗【句】其大号涣【句】谨案　周易折中号为呼号之号【云易中号字皆当平声在常人则是哀痛迫切冩情输心也在王者则是至诚恳恻发号施令也】涣王居涣字当一读【言其大号也如涣汗然】
　　上九涣其血去逖出无咎
　　王弼孔颖达涣其血【句】去逖出【句王安石苏轼张载朱震项安世王宗传王申子吴澄郑维岳来知德徐在汉洪守美查慎行同朱云先儒俱多以涣血以象考之当从项安世曰血与出韵叶】虞翻作涣其血去逖出无咎【句程子诸儒同】　逖程子云一本作惕【本李衡义海撮要　朱子熊良辅胡炳文梁寅陈仁锡朱震同一本作惕以象考之当从逖　项安世云不容作惕与小畜异陈友文云朱子引小畜改惕字未妥　姚舜牧作惕误　陆时位曰本义改逖为惕非】虞翻如字【虞云忧也　王弼云逺也】俞琰曰去逖出三字疑衍【云当依象】
　　【兑下坎上】
　　节亨苦节不可贞
　　初九不出户庭无咎
　　九二不出门庭凶
　　六三不节若则嗟若无咎
　　嗟李鼎祚作差
　　六四安节亨
　　九五甘节吉往有尚
　　上六苦节贞凶悔亡
　　【兑下巽上】
　　中孚豚鱼吉利涉大川利贞
　　豚鱼虞翻黄颖作遯鱼【李鼎祚云虞仲翔以三至上体便以豚鱼为遯鱼】郑荀爽王弼豚鱼两物【荀云艮为山陆豚所处兊泽鱼所在王云鱼虫之隠者豚兽之微贱者　李鼎祚曰坎称豚巽为鱼孔颖达陆希声程子朱震诸儒俱同】李舜臣冯椅吴澄豚鱼即江豚【李云豚鱼出泽上有风之兆吴云江豚将有南风则口向南有北风则口向北舟人称为风信　王申子曰毛兼山云即俗河豚江湖间以为风信　龙仁夫曰江豚一名鱄防亦取専孚之义　胡一桂俞琰潘士藻陆铨张振渊陆时位徐在汉李开先毛竒龄查慎行同　赵汝楳曰或为二物或为一物不敢臆定以义求之当是无知之物】
　　初九虞吉有他不燕
　　虞胡瑗程子训虞度之虞【郭子和朱震鲜于侁朱子吕祖谦诸儒俱同】张载训虞防之虞【吕大临杨万里陆振竒同】杨慈训山虞之虞冯椅训虞人之虞【云字以羽族孚子为象故取山虞防守山林虞鸟兽之卵胎　胡一桂云与即鹿无虞并作山虞训　吴澄曰如泽之虞人専守其职　徐在汉曰有物名虞一名固泽时常在泽象主守之官故古以名官廉按王弼孔颖达训専陆希声训守义与虞人相同惟荀爽训安苏轼训戒义不同】　他本亦作它【毛竒龄曰陆德明苏轼作它义同】　燕金君卿曰当为变字之误【言虽有他来不变其志】孔颖达陆希声训燕安之燕【程子朱子诸儒俱同】冯椅训燕雀之燕【言兑之初七月末社燕犹在过此之他社过则无燕　焦竑曰不燕犹言不乳元鸟其来主孚　陆时位曰燕来避戊巳春飞冬伏不失信也　徐在汉曰燕仲春至仲秋归】
　　九二鸣鹤在隂其子和之我有好爵吾与尔靡之和熊朋来平声【与陆德明诸儒异】　好王肃呼报反【与陆德明诸儒异　案孟喜训小】　爵冯椅训燕爵之爵【云今人制字为雀古止爵字爵禄之爵正犹燕安之燕徐在汉曰爵小鸟即其子也】　虞翻诸儒作爵位之爵李简训如孟子天爵之爵【李云説者多以好爵为爵位殊失中孚之义惟郭子和不安而以美道释之】　靡京房作劘【本释文　晁説之曰京本作劘】陆绩作防【本释文朱震曰陆作縻　陆绩曰即縻字改体】陆徳明曰本又作糜干寳同【散也亡池反今释文误作縻此本董真卿李过廉按埤雅及王弼字作靡训散孔頴达云分散而合其之】子夏传縻【本朱震　宋本如字　郭京作縻朱震曰巽为绳縻系之象当作縻】朱子云靡与縻通【系恋也　吴澄胡炳文梁寅林希元陈仁锡洪守美倪元璐查慎行同　按程子字作靡训系慕郑汝谐张振渊同】赵汝楳与縻同【共也　俞琰同　按孟喜虞翻字作靡训其吕大临王宗传项安世李简陆时位毛竒龄同】张载训同披靡之靡【云偃也顺从之也　徐在汉云从风而靡之靡】晁説之曰靡糜劘□縻□防七字并同靡音【云未知古文用甚字】熊朋来云靡即擵字【音摩与六三歌为韵杨慎云靡音磨与和叶　毛竒龄曰此由不识韵故云】徐邈音武寄反又亡彼
　　反陆徳明亡池反谨案　周易折中好爵防酒也又案　周易述义好爵秉彛之良靡者懿德之好
　　六三得敌或鼓或罢或泣或歌
　　罢王肃音皮【李鼎祚吴幼清同董楷云又音皮】徐邈扶彼反【陆徳明诸儒如字】
　　六四月几望马匹亡无咎
　　几京房作近荀爽作旣孟喜一行【本晁説之】作既【孟云十六日也晁説之曰古文读近为旣诗往近王舅是也此寔当作既】吴澄几读作既陆徳
　　明音机又音祈
　　九五有孚挛如无咎
　　上九翰音登于天贞凶
　　【艮下震上】
　　小过亨利贞可小事不可大事飞鸟遗之音不宜上宜下大吉
　　过王肃音戈陆徳明古卧反　遗查慎行音去声俞琰曰大字疑衍【云三凶四厉初上不得中而凶未见其为吉之大也】
　　初六飞鸟以凶
　　六二过其祖遇其妣不及其君遇其臣无咎
　　九三弗过防之从或戕之凶
　　郭雍朱震勿过【句】防之【句】从【句】或戕之【句王宗传张浚项安世易袚赵彦肃赵汝楳杨啓新王申子李简胡一桂吴澄龚焕俞琰梁寅张慎甫杨廷筠陆时位徐在汉查慎行同】王弼孔頴达勿过防之【句】从或戕之【句子程子沈该郑汝谐鲜于侁朱子林希元张清子杨啓新洪启初张振渊徐咸清毛竒龄同张振渊曰勿过防之则是不知过为隄防必有从而戕之者作二句读则是弗能过于阴则当防之若顺从乎隂或有戕之者前觧较在截】苏轼勿过【句】防之【句】从或戕之【句诸家又别】谨案　周易折中勿过防之【句】从或戕之【句】　周易述义弗过防之【句】从【句】或戕之【句】
　　九四无咎勿过遇之往厉必戒勿用永贞
　　陆希声勿过【句】遇之【句】往厉【句】必戒【句】勿用【句】永贞【句王安石张浚李简王申子俞琰张慎甫同　按王弼诸儒惟勿过二字聨读毛竒龄惟勿用永贞二字句】朱子两读勿过【句】遇之【句吕辉録云小过义不可晓勿过防之四字弗过遇之弗遇过之两字句　按本义前説用此】毛竒龄弗过遇之【句言勿过为礼遇也】
　　六五密云不雨自我西郊公弋取彼在穴
　　上六弗遇过之飞鸟离之凶是谓灾眚
　　赵汝楳曰勿遇【絶句　吴澄同按诸儒俱以勿遇聨读】朱子一云勿遇【句见上】又云当作勿过遇之【与弗过防之文体正同】　离虞翻王弼孔頴达训离于网罗之离【陆希声苏轼吕大临郭雍朱震杨万里王宗兰廷瑞沈该李简吴澄余芑舒俞琰郑申甫倪元璐陆时位查慎行同吴余云如鸿则离之离查云去声如雉离于罗之离】王昭素离羣失侣之离【赵汝楳同】胡瑗逺离之离【程子朱子冯椅王申子蔡氏胡一桂梁寅陈仁锡同】谨案　周易述义离谓两翰相丽而飞
　　【离下坎上】
　　既济亨小利贞初吉终乱
　　亨小胡瑗云当作小亨【朱本义从之　胡炳文俞琰梁寅蔡清林希元陆铨洪原洪啓初同】虞翻亨小【句孔颖达陆德明程子俱同】郭雍云小字衍【云因未济亨下有小字故亦误书于此孔子彖言小者亨也乃孔子之词既济亨为文王词】　利贞陆徳明曰作小利贞者非毛奇龄作亨小利贞【句云虞翻误亨小作句朱子遂改作小亨张杉尝曰既济亨小未济亦亨小幸而狐汔济不可句耳　查慎行作小利贞句云当依程传案程去小字在下语当然也正释亨小非谓以小连利贞句也查氏误】
　　初九曳其轮濡其尾无咎
　　六二妇丧其茀勿逐七日得
　　茀子夏【今本如字】虞翻王肃作髴【虞云坎为云故称髴髴髪谓鬒髪也妇人首饰或作茀俗説以髴为妇人蔽膝之髴非也王云髴首饰　李鼎祚作髴　毛竒龄曰茀髴通】孟喜一行作髴【本晁説之】荀爽作绂【晁説之曰茀古文绂也毛竒龄曰此由茀误芾】董遇作髢【项安世云古易茀作髢王弼所注必本此也　朱彛尊引误作笄】马融作茀【首饰也　王弼孔颖达陆徳明郑汝谐同】郑作茀【车蔽也　王安石苏轼程子朱震朱子诸儒同　赵汝楳曰妇人自蔽以行者所谓翟茀以朝是也王申子冯椅李舜臣熊良辅同俞琰曰尔雅舆革后谓之茀与诗硕人之翟茀韩奕篇之簟茀皆是也毛竒龄曰或以车笰为觧茀原可通笰然汉晋前诸儒无以茀为车笰者】干寳作茀【马髴也】谨案　周易述义训翟茀
　　九三高宗伐鬼方三年克之小人勿用
　　六四繻有衣袽终日戒
　　繻子夏作□【薛虞曰□古文作繻　王廙同作　晁説之曰子夏作繻】许慎作需王弼曰繻宜作濡【孔頴达同言濡漏则有衣袽也苏轼程子龚原皆云繻作濡沈该王宗朱子郑汝谐胡炳文俞琰梁寅林希元洪啓初黄葵张振渊同陆特位曰古文濡今文误作繻毛竒龄曰辅嗣犹是汉晋师承有据之言需濡便文若作衣与济义不合】陆希声曰亦作襦【饰之盛也言盛饰而衣有袽终日戒之不足为丑廉按项安世引子夏传作短衣也言一足矣而又有衣以表其外有袽以实其内可以无虑矣陈仁锡作】郑虞翻王肃作繻【卢氏云繻者布帛端未之识也刘牧繻细宻罗衣之上宜加袽　石介言服之鲜美有时而　吴澄繻帛之未成衣者袽衣之已成而既济之半繻之必为衣也　白繻者鲜美之裳在下喻文王袽者壤之衣在上喻纣文王终日戒惧朱震曰繻裳也　郭雍繻绘彩谓勿以新而忘袽蔡氏曰熊良辅从郭蔡説焦竑同赵汝楳曰繻者已裂之帛以之塞隙不若故絮之固倪元璐训繻同赵雷思曰繻与衣袽皆御寒之具】　袽京房许慎作絮【许云緼也一曰敝絮　广】
　　【雅云絮塞也　晁説之曰近文絮作袽又作防通用　毛竒龄引京作防】子夏作茹【今本如字】虞翻王肃作袽【虞云袽败衣也他説见上】
　　九五东邻杀牛不如西邻之禴祭实受其福
　　禴杜邺作瀹【见前汉书郊祀志顔师古注曰瀹祭谓瀹煮新茶以祭纣之牛牲不如文王之苹】王充引易作瀹　郑如字【王弼云薄祭】
　　上六濡其首厉
　　【坎下离上】
　　未济亨小狐汔济濡其尾无攸利
　　汔程子云当作仡【壮勇之状　郑汝谐从之　梁寅张振渊汔为勇　毛竒龄曰汔防也王注必刚健防难然后能济此稍有以汔为毕力之义然未尝明曰当为仡也程传改作仡则失汉儒注书义矣　按郑训防诸儒从之説文汔水涸也惟苏轼同】史记引作狐涉水濡其尾【春申君传】
　　初六濡其尾吝
　　九二曳其轮贞吉
　　六三未济征凶利涉大川
　　赵彦肃朱子疑作不利涉大川【刘弥邵曰此二句文义相背本义疑有不字为得之　李心传冯椅胡炳文俞琰蔡清同　按熊良辅曰不从此説言徒涉则凶舟涉则利　林希元可以水浮不可陆走亦无不通】李本増作不利涉大川【毛竒龄曰观朱子之説亦意及之耳李遂増一不字殊非阙疑】
　　九四贞吉悔亡震用伐鬼方三年有赏于大国
　　晁説之曰震汉名臣奏作只【孟喜京房虞翻云震敬也】
　　六五贞吉无悔君子之光有孚吉
　　上九有孚于饮酒无咎濡其首有孚失是


　　周易章句证异卷二
<经部,易类,周易章句证异>
　　钦定四库全书
　　周易章句证异卷三
　　内阁中书翟均廉撰
　　彖上传
　　郑合彖传于经置爻词后大象前【本淳于后吴仁杰语廉案石介称孔子作彖传于六爻之前説与此异】王弼自坤以下彖传置卦词后大象前【陆德明孔颖达李鼎祚苏轼张子从之宋子夏传朱震李衡张浚郑汝谐项安世王宗传赵彦肃王申子李简董楷同　周燔彖传置卦词后爻词前文低一字　赵汝楳置卦词后爻词前乾坤二卦置文言前　李过方逢辰置卦词后大象前乾坤二卦置文言释彖处前　董真卿以彖传置大象后小象前】胡旦复出彖传亦为一篇【次一　邵子晁説之次第二以卦爻为第文低一字　吴仁杰作彖传一】胡瑗分上彖下彖为二篇【上彖次一　吕大防连二经上彖次三文低一字　程逈作彖上一吕祖谦作彖上传次第一朱子从之　税与权吴澄胡炳文胡一桂熊良辅梁寅诸儒同　俞琰彖传上一】王洙以彖传为彖词次第二【廉案洙惟以爻词为经卦词别为一篇次第一叶适为即艺文志所谓古易十二篇】郑厚无彖传【云后人所作】
　　大哉乾元万物资始乃统天
　　郑以下附彖传于经者加彖曰字　冯椅商飞卿改为賛曰赵汝楳无彖曰字【直接卦词】
　　云行雨施品物流形
　　大明终始六位时成时乗六龙以御天
　　吴澄以大明终始三句移万国咸宁之后【谓首出二句言圣人之元亨大明三句言圣人之利贞旧本错简在品物流形之下今正之】徐在汉曰古文大明终始节在乃利贞后首出庶物前【陆时位云此照古本汉后儒将大明节挿入乾道节前以赝乱真　毛竒龄曰伪古本乃利贞后谬】
　　乾道变化各正性命保合太和乃利贞
　　首出庶物万国咸宁
　　至哉坤元万物资生乃顺承天
　　坤厚载物徳合无疆含光大品物咸亨
　　牝马地类行地无疆柔顺利贞君子攸行
　　先迷失道后顺得常西南得朋乃与类行东北丧朋乃终有庆
　　安贞之吉应地无疆
　　屯刚柔始交而难生
　　动乎险中大亨贞
　　险毛竒龄云汉刘修碑作俭【字形之通】　陆时位以大亨贞雷雨之动满盈为一节【云先儒以大亨系上动乎险中不可为大亨】
　　雷雨之动满盈天造草昧宜建侯而不宁
　　盈荀爽虞翻李鼎祚作形【廉案今李本作盈】　陆时位以天造草昩为一节【云先儒以雷雨之动句属利建侯大是可商】　而郑读曰能能犹安也【廉案孔颖逹礼运疏云古之能字皆作耐字音来能字乃假借鼈三足为能后世传书世异耐字悉作能字惟耐以天下为一家及人不耐无乐仍耐字亦有误不安寸直作而者则易屯彖云利建侯而不宁是也据此则耐不宁孔氏亦作能不宁解不知周易正义何以仍作而字解】
　　蒙山下有险险而止蒙
　　明晋府古本止上有能字【张元冲传】
　　蒙亨以亨行时中也匪我求童蒙童蒙求我志应也初筮告以刚中也再三渎渎则不告渎蒙也蒙以养正圣功也
　　明晋府本无以亨二字【张冲元传　俞琰曰或云亨行二字羡文】　陆徳明曰一作童蒙来求我【晁说之曰非亷按陆徳明所云疑是王注中语】
　　需须也险在前也刚健而不陷其义不困穷矣
　　需有孚光亨贞吉位乎天位以正中也利渉大川徃有功也
　　位乎之位郑读曰涖　毛竒龄曰石经作位于
　　讼上刚下险险而健讼
　　朱子曰讼上刚下险属上句险而健讼属下句俞琰曰健字句絶或以健讼相连误矣
　　讼有孚窒惕中吉刚来而得中也终凶讼不可成也利见大人尚正中也不利渉大川入于渊也
　　师众也贞正也能以众正可以王矣
　　刚中而应行险而顺以此毒天下而民从之吉又何咎矣
　　比吉也
　　郭京曰比吉下误增也字【凡彖传先举彖词后以义结彖辞无也字　王昭素曰多也字项安世从之】朱子本义曰比吉也三字疑衍文【胡炳文从梁寅义不从本义】又语録曰也字羡【熊良辅从之毛竒龄曰朱子非是】陈仁锡本删比吉也三字谨案　周易述义有比吉也三字【王弼孔颖逹张子程子蘓轼杨时朱震杨万里张浚李衡诸儒俱有也字】按释文引子夏传云地得水而柔水得地而流故曰比三句今宋本无此不知何属
　　比辅也下顺从也
　　原筮元永贞无咎以刚中也不宁方来上下应也后夫凶其道穷也
　　小畜柔得位而上下应之曰小畜
　　健而巽刚中而志行乃亨
　　宻云不雨尚徃也自我西郊施未行也
　　履柔履刚也
　　説而应乎干是以履虎尾不咥人亨
　　刚中正履帝位而不疚光明也
　　疚陆绩作疾【毛竒龄曰疚疾形误】陆时位曰此节系文言危者安其位章后人附入于此【云古本可证】
　　泰小徃大来吉亨则是天地交而万物通也上下交而其志同也内阳而外隂内健而外顺内君子而外小人君子道长小人道消也
　　否之匪人不利君子贞大徃小来则是天地不交而万物不通也上下不交而天下无邦也内隂而外阳内柔而外刚内小人而外君子小人道长君子道消也吴澄作否不利君子贞三字【去之匪人三字旧本因经文衍而误增也】
　　同人柔得位得中而应乎干曰同人
　　同人曰
　　王昭素同人曰三字错【晁説之曰虞翻軰诸儒无一人为之説者特王弼失之耳】胡瑗云三字衍【程子朱子从之　胡一桂熊良辅董楷胡炳文同　张慎甫曰同人曰三字非衍　查慎行同】　吴澄删同人曰三字【朱升陈仁锡同毛竒龄曰大缪案王弼非二所能干之所行故特曰同人曰孔颖逹曰犹言同人卦曰也赵汝楳诸儒同】
　　同人于野亨利涉大川干行也文明以健中正而应君子正也唯君子为能通天下之志
　　大有柔得尊位大中而上下应之曰大有
　　其徳刚健而文明应乎天而时行是以元亨
　　谦亨天道下济而光明地道卑而上行
　　天道亏盈而益谦地道变盈而流谦鬼神害盈而福谦人道恶盈而好谦谦尊而光卑而不可喻君子之终也亏马融作毁　福亰房作富
　　豫刚应而志行顺以动豫
　　豫顺以动故天地如之而况建侯行师乎
　　天地以顺动故日月不过而四时不忒圣人以顺动则刑罚清而民服豫之时义大矣哉
　　忒京房作贷　惠栋作貣【云貣与贷通】
　　随刚来而下柔动而説随
　　大亨贞无咎而天下随时
　　荀爽作大亨利贞【陆徳明曰正义作大亨利贞郭京曰大亨下脱利字】虞翻蜀才王弼作随时【陆德明孔颖逹李鼎祚刘牧王安石蘓轼程子郭忠孝郭雍吕大临杨时杨万里朱震李衡王宗传张浚赵彦肃郑汝谐王逢吕祖谦赵汝楳蔡渊从之　李简梁寅陈仁锡郑申甫陆敬臻陆时位张振渊徐在汉洪原毛竒龄同　查慎行曰本义从王肃本大象注亦云随时休息此处似不当改】王肃陆绩作随之【胡旦曰篆字之为□时为旹转者増日为时王昭素曰旧本无此而字有之字晁説之从其説朱子本义亦从王肃　邱富国胡炳文吴澄胡一桂】
　　【俞琰林希元洪守美洪启初同　项安世曰此则上时字为声之误下时字为字之倒也或曰古时字从之故之时二字易杂然则皆字之误也】惠栋改作随之
　　随时之义大矣哉
　　诸説见上【赵汝楳曰先儒或改作随之时义他卦云时义者指其时与义则时义为两事也今云随时之义谓所随者时其义甚大则时义为一事圣人变文以明理勿改可也　俞琰曰时之当作之时豫遯姤旅四卦例则之时倒为时之盖由上文之误而误也】
　　蛊刚上而柔下巽而止蛊
　　蛊元亨而天下治也利渉大川徃有事也先甲三日后甲三日终则有始天行也
　　临刚浸而长
　　説而顺刚中而应
　　大亨以正天之道也
　　至于八月有凶消不乆也
　　大观在上顺而巽中正以观天下
　　观字説见彖词　观天下之下郭京曰脱是以亨三字
　　观盥而不荐有孚颙若下观而化也
　　观而不荐説见彖词【惠栋作观盥而不观荐】
　　观天之神道而四时不忒圣人以神道设教而天下服矣
　　毛竒龄曰王弼以观字句【查慎行曰观字自为句不当连天之神道读】陆徳明作圣人神道设教无以字【晁説之曰古本无以字　吕祖谦曰今本有以字　惠栋去以字】　陆时位曰此节古本在文言中后人误入彖
　　颐中有物曰噬嗑
　　噬嗑而亨刚柔分动而明雷电合而章柔得中而上行虽不当位利用狱也
　　王弼读刚柔分动而明【句毛竒龄曰大谬】　孔頴逹刚柔分【句】
　　贲亨
　　朱子曰亨字疑衍【吴澄删去亨字】　陆时位曰亨不是衍字合下故小利有攸往为一节
　　柔来而文刚故亨分刚上而文柔故小利有攸往天文也马椅作柔来而文刚故亨小分刚上而文柔故利有攸徃　郭京曰天文上脱刚柔交错一句【徐氏説同王昭素胡瑗朱子从之　石介程子诸儒俱不从　张振渊曰刚柔交错即在上文防出不必添入】吴澄增刚柔交错四字【云王弼注天文也三字自为一节不与上文连而注云刚柔交错而成天文则疑若当时此四字未遗脱然今从胡氏説则补之】陆时位于天文也上加四□□□□以化成天下合为一节云在文言中后人附入彖传【云古本天文也上加四口想脱四字先儒以刚柔交错代之理亦近是】
　　文明以止人文也
　　观乎天文以察时变观乎人文以成化天下
　　剥剥也柔变刚也
　　京房作剥落也【云脱落字毛竒龄云缪】
　　不利有攸徃小人长也顺而止之观象也君子尚消息盈虚天行也
　　赵汝楳曰陆徳明作顺而止无之字【廉按陆氏释文有之字】陆时位以顺而止四句别为一节云古本在文言下后人附入彖传
　　复亨刚反
　　动而以顺行是以出入无疾朋来无咎
　　虞翻王弼孔頴逹读刚反动而以顺行【句惠栋毛竒龄同】陆德明曰刚反絶句【程子朱子诸儒从之】　郭京曰刚反下有也字吴澄增也字朱升同【毛竒龄曰刚反动而连下至顺行七字汉魏读皆如此后儒以此作句本属杜撰而朱升旁注竟増也字彼亦以世无刚反句也然增字则益妄矣】
　　反复其道七日来复天行也
　　利有攸徃刚长也
　　复其见天地之心乎
　　无妄刚自外来而为主于内动而健刚中而应大亨以正天之命也其匪正有眚不利有攸徃无妄之徃何之矣天命不佑行矣哉
　　郭京作动而愈健【云脱愈字】　佑马融作右谓天不右行【李鼎祚作右引虞翻曰右助也马君　云天命不右行非矣　晁説之曰马非】　陆徳明曰本又作祐【吕祖谦曰今本作祐】
　　大畜刚健笃实辉光日新其徳
　　郑虞翻管辂笃实【句】辉光日新【句】其徳刚上而尚贤【句崔憬　　李鼎祚惠栋同云日新俗读属下失之】陆徳明大畜刚健【句】笃寔辉光【句】日新其徳【句】王弼诸儒以刚健笃寔【句】辉光日新其徳【句毛竒龄曰郑诸儒皆以笃实句辉光日新句李氏集解亦以此章惟王弼本以其徳章句而宋人宗之非是】　辉陆徳明李鼎祚作煇【惠栋同】
　　刚上而尚贤能止健大正也
　　能止健虞翻作健止【云旧读能止健误也　李鼎祚同　惠栋作能健止云旧读不合彖传例】
　　不家食吉养贤也
　　利渉大川应乎天也
　　颐贞吉养正则吉也观颐观其所养也自求口实观其自养也
　　天地养万物圣人养贤以及万民颐之时大矣哉大过大者过也
　　栋桡本末弱也
　　弱陆徳明曰本亦作溺【晁说之曰溺古文弱字】
　　大过之时大矣哉
　　习坎重险也
　　水流而不盈行险而不失其信
　　维心亨乃以刚中也行有尚徃有功也
　　天险不可升也地险山川丘陵也王公设险以守其国险之时用大矣哉
　　国虞翻李鼎祚作邦【惠栋同　云旧作国寻邦与升陵韵汉避讳改为国虞氏本正作邦也】
　　离丽也日月丽乎天百谷草木丽乎土重明以丽乎正乃化成天下
　　丽乎土许慎作防于地【顾野王引作防乎地云防附着也本亦作丽　晁説之曰丽篆文防别篆文】　土虞翻王肃李鼎祚作地【晁说之曰一行作地惠栋同】　陆时位以柔丽乎中正三句属离丽也下【云照古本今本改窜失其义矣　毛竒龄曰张氏玩辞以离丽也三句后接日月丽乎天四句似较诸卦辞例相合当备参考】
　　柔丽乎中正故亨是以畜牝牛吉也












　　周易章句证异卷三
　　钦定四库全书
　　周易章句证异卷四
　　内阁中书翟均廉撰
　　彖下传
　　胡瑗作下彖二程逈作彖下二吕祖谦朱子作彖下传二余见上传
　　咸感也
　　柔上而刚下二气感应以相与止而説男下女是以亨利贞取女吉也
　　天地感而万物化生圣人感人心而天下和平观其所感而天地万物之情可见矣
　　恒久也刚上而柔下雷风相与巽而动刚柔皆应恒恒亨无咎利贞久于其道也天地之道恒久而不已也荀爽作恒亨无咎【句吴澄同】孔頴逹作恒亨无咎利贞【句】
　　利有攸徃终则有始也
　　陆时位以利有攸徃二句接久于其道也【云照古本】
　　日月得天而能久照四时变化而能久成圣人久于其道而天下化成观其所恒而天地万物之情可见矣陆时位以天地之道二句移置此之首云此节古本在文言下后人附入彖传
　　遯亨遯而亨也刚当位而应与时行也
　　小利贞浸而长也
　　遯之时义大矣哉
　　大壮大者壮也刚以动故壮
　　大壮利贞大者正也正大而天地之情可见矣
　　陆时位以正而大天地之情可见矣别为一节【云古本在文言中后人附入彖传】
　　晋进也
　　明出地上顺而丽乎大明柔进而上行是以康侯用锡马蕃庶昼日三接也
　　明入地中明夷
　　俞琰曰或以明入地中为衍文非也
　　内文明而外柔顺以蒙大难文王以之
　　毛竒龄曰李鼎祚无而字作内文明外柔顺【廉案李本有而字不知毛何所据】　以之郑荀爽向秀作似之下同　王肃作惟文王能用之下同　陆时位以内文明而外柔顺移利艰贞晦其明也下【云照古本】
　　利艰贞晦其明也内难而能正其志箕子以之
　　家人女正位乎内男正位乎外男女正天地之大义也家人有严君焉父母之谓也
　　父父子子兄兄弟弟夫夫妇妇而家道正正家而天下定矣
　　陆时位曰此节古本在文言后人附入彖传
　　暌火动而上泽动而下二女同居其志不同行
　　説而丽乎明柔进而上行得中而应乎刚是以小事吉天地暌而其事同也男女暌而其志通也万物暌而其事类也暌之时用大矣哉
　　陆徳明曰此节古本在文言下后人附入彖传中
　　蹇难也险在前也见险而能止知矣哉
　　蹇利西南徃得中也不利东北其道穷也利见大人徃有功也当位贞吉以正邦也蹇之时用大矣哉
　　邦陆绩作国【案陆徳明为汉朝讳】
　　解险以动动而免乎险解
　　解利西南徃得众也其来复吉乃得中也有攸徃夙吉徃有功也
　　其来复吉上李鼎祚有无所徃三字【惠栋同】
　　天地解而雷雨作雷雨作而百果草木皆甲拆解之时大矣哉
　　拆马融郑荀爽陆绩作宅【云宅根也　惠栋作宅云宅古文作□□字壊而为拆作拆者讹也】
　　损损下益上其道上行
　　损而有孚元吉无咎可贞利有攸徃曷之用二簋可用享二簋应有时损刚益柔有时损益盈虚与时偕行益损上益下民説无疆自上下下其道大光
　　利有攸徃中正有庆利渉大川木道乃行
　　木道程子改作益道【朱子曰不须改　俞琰曰以涣之乗木有功中孚之乗木舟虚准之宜从朱子】
　　益动而巽日进无疆天施地生其益无方凡益之道与时偕行
　　夬决也刚决柔也健而説决而和
　　郭京曰此下脱乃亨二字
　　于王庭柔乗五刚也孚号有厉其危乃光也告自邑不利即戎所尚乃穷也利有攸徃刚长乃终也
　　姤遇也柔遇刚也
　　勿用取女不可与长也
　　郭京曰勿用上脱女壮字勿用取下误增女字【毛竒龄云误】
　　天地相遇品物咸章也
　　刚遇中正天下大行也
　　姤之时义大矣哉
　　萃聚也顺以説刚中而应故聚也
　　王假有庙致孝享也利见大人亨聚以正也用大牲吉利有攸徃顺天命也
　　享毛居正曰字宜作亨误作享　王昭素曰亨属上句【王辅嗣云通聚以正以亨字连下句非也】　郭京曰聚以正上脱利贞二字　九家易李鼎祚作聚以正下有利贞字【毛竒龄云谬】　荀爽作取以正【晁说之曰取古文毛竒龄云误】
　　观其所聚而天地万物之情可见矣
　　陆时位曰此节古本在文言中后人附入彖传
　　柔以时升
　　巽而顺刚中而应是以大亨
　　程子曰元亨误作大亨【俞琰从之】
　　用见大人勿恤有庆也南征吉志行也
　　困刚揜也
　　揜荀爽虞翻李鼎祚作弇【晁説之曰弇古文　惠栋同】陆徳明曰揜本又作掩
　　险以説困而不失其所亨其惟君子乎贞大人吉以刚中也有言不信尚口乃穷也
　　龙仁夫作困而不失其所【句梁寅叶良佩查慎行同毛竒龄曰当以所句郎觊引此句不连亨字】
　　巽乎水而上水井井养而不穷也
　　范谔昌作巽乎木而上水　郭京曰井养而不穷下脱亨字
　　改邑不改井乃以刚中也汔至亦未繘井未有功也羸其瓶是以凶也
　　李鼎祚作改邑不改井乃以刚中也无丧无得徃来井井汔至亦未繘未有功也井羸其瓶是以凶也朱震作巽乎水而上水井改邑不改井乃以刚中也无防无得徃来井井井养而不穷也汔至亦未繘井未有功也井羸其瓶是以凶也【云疑彖传脱简】　郭京曰改邑不改井下脱无防无得徃来井井二句【徐氏晁説之王昭素蒋悌生同】　惠栋汔至亦未繘井上增无防无得徃来井井二句
　　革水火相息二女同居其志不相得曰革
　　水火相息晁説之曰兑无为水之象此字必误【古今无人辩者】　息许慎作熄
　　已日乃孚革而信之文明以説大亨以正革而当其悔乃亡
　　革而信之陆徳明曰一本无之字
　　天地革而四时成汤武革命顺乎天而应乎人革之时大矣哉
　　陆时位曰此节古本在文言中后人附入彖传
　　鼎象也以木巽火亨饪也圣人亨以享上帝而大亨以养圣贤
　　亨饪圣人亨大亨三亨字陆徳明曰本又作□【普庚切晁説之曰□古文】　陆时位亨如字训通云先儒改亨为亨武断过矣　毛居正曰享上帝释文亨香两反今作享误【俞石涧曰古者亨烹享通作亨改亨为享今文也】　郭京作圣人亨以亨上帝以养圣贤【云误增而大亨字　陆时位曰古本无大亨二字】
　　巽而耳目聪明柔进而上行得中而应乎刚是以元亨震亨
　　震来虩虩恐致福也笑言哑哑后有则也
　　吴澄曰无此十六字【云彖词重出初九爻词故后人于彖传亦重引初九象传以释之宜衍季本从之】
　　震惊百里惊远而惧迩也出可以守宗庙社稷以为祭主也
　　郭京曰出字上脱不丧匕鬯四字【徐氏王昭素欧阳修晁説之朱震晁公武王宗传朱子郑汝谐王申子俞琰诸儒同】虞翻王弼无不防匕鬯字【石介张子吕大临赵彦肃项安世李舜臣梁寅郑维岳陈仁锡查慎行皆不从郭京】朱子曰出字或即鬯字之误【吴澄增不防匕鬯四字　季本同】
　　艮止也时止则止时行则行动静不失其时其道光明陆时位曰时止则止古本在文言中后人增入　郭京曰光明下脱故亨二字
　　艮其止止其所也上下敌应不相与也是以不获其身行其庭不见其人无咎也
　　陆以艮止也三字移冠节首　晁説之曰止当依卦词作背【云古本无艮其止之説王弼妄为之説虞翻軰何得无一言盖是时尚未错误也项安世曰古文背字为北有讹为止字之理　熊过从之陆时位云古文作背今文误　二程子朱子俱作艮其止】
　　渐之进也女归吉也
　　朱子曰之字疑衍或是渐字【呉澄曰因写下渐字作二因遂讹为之　晋王本作渐云以渐重文二故误之】　呉澄删之字　郭京曰吉下误增也【晁説之曰虞翻亦无也字】　王肃作女归吉利贞【李心传从王本　呉澄删也字增利贞字】程子诸儒俱如字
　　其位刚得中也
　　止而巽动不穷也
　　归妹天地之大义也天地不交而万物不兴归妹人之终始也
　　陆时位曰此节系文言后儒增入彖传
　　説以动所归妹也
　　所归妹也陆徳明作所以归妹也【晁説之曰作所以非】
　　征凶位不当也无攸利柔乗刚也
　　丰大也明以动故丰
　　故丰林栗曰当作故亨
　　王假之尚大也勿忧宜日中宜照天下也
　　日中则昃月盈则食天地盈虚与时消息而况于人乎况于鬼神乎
　　昃孟喜作稷【晁説之曰稷古文】　食陆徳明曰或作蚀非【晁説之曰蚀俗字】
　　旅小亨柔得中乎外而顺乎刚止而丽乎明是以小亨旅贞吉也
　　呉澄曰柔得上小亨二字衍【俞琰曰或両言小亨其一疑衍非也】
　　旅之时义大矣哉
　　重巽以申命
　　郭京曰命下脱命乃行也四字误入注【徐氏王昭素晁説之朱震从之】　朱震曰巽为命先儒谓不违其令命乃行也陆时位以兑卦是以顺乎天而应乎人句接重巽以申命云二句古本在文言后人附入彖传又将是以句割裂兑卦
　　刚巽乎中正而志行柔皆顺乎刚是以小亨利有攸徃利见大人
　　兑説也
　　刚中而柔外説以利贞是以顺乎天而应乎人説以先民民忘其劳説以犯难民忘其死説之大民劝矣哉陆时位曰是以顺乎天而应乎人句宜在巽卦申命句下古本可证
　　涣亨刚来而不穷柔得位乎外而上同
　　王假有庙王乃在中也
　　利渉大川乗木有功也
　　郭京曰利渉大川脱利贞二字【王申子曰不及利贞疑有逸文】
　　节亨刚柔分而刚得中
　　俞琰曰中下欠一也字
　　苦节不可贞其道穷也
　　説以行险当位以节中正以通
　　郭京曰中正以通下有然后乃亨也一句误入注【毛竒龄曰以后人注木增经文误】　陆时位以説以行险三句移刚柔分而刚得中句下【云后人乱之今复古本】
　　天地节而四时成节以制度不伤财不害民
　　陆时位曰此节古本作文言后人附入彖传
　　中孚柔在内而刚得中説而巽孚乃化邦也
　　李鼎祚以説而巽孚断节
　　豚鱼吉信及豚鱼也利渉大川乗木舟虚也
　　郭京曰豚鱼吉信及也今本误增豚鱼二字【毛竒龄曰谬】
　　小过小者过而亨也
　　过以利贞与时行也
　　柔得中是以小事吉也
　　郭京作是以可小事也【云以下脱可字事下误增吉字　俞琰同】　石经云是以可小事也【项安世曰彖辞脱可字羡吉字　程逈从石经　呉澄同】
　　刚失位而不中是以不可大事也
　　有飞鸟之象焉飞鸟遗之音不宜上宜下大吉上逆而下顺也
　　程子曰有飞鸟之象焉句不类彖体解者之词误入彖中【毛竒龄云呉仁杰伪造古易隂承程传之意遂去此句】　俞琰曰或谓大吉之大亦衍文【盖承彖辞传写之误也】
　　既济亨小者亨也
　　孔頴逹曰文当更有一小字但既叠经文畧足以见故从省也【项氏安世曰孔頴逹谓当作既济亨小小者亨也盖脱一小字廉案项説与正义不同晁説之亦云孔谓合有両小字】　郭京曰亨小小者亨也下脱一小字【朱震同】　晁説之曰既济小亨小者亨也【朱本义从之熊良辅胡一桂胡炳文同　余説见彖辞】
　　利贞刚柔正而位当也
　　毛竒龄曰李鼎祚本作当位则与亨终穷韵不恊非是廉案今李本亦作位当与毛説异
　　初吉柔得中也
　　终止则乱其道穷也
　　未济亨柔得中也
　　小狐汔济未出中也濡其尾无攸利不续终也虽不当位刚柔应也










　　周易章句证异卷四
　　钦定四库全书
　　周易章句证异卷五
　　内阁中书翟均廉撰
　　象上传
　　郑合象传于经附爻词后【本淳于俊呉仁杰语】王弼自坤以下大象附彖传后小象拆爻词后维乾卦仍郑本【陆徳明孔颖逹李鼎祚蘓轼张子程子从之　宋子夏传朱震李衡张浚郑汝谐项安世王宗传赵彦肃王申子李简董楷同　赵汝楳大象置卦词前小象置各爻词后　李过方逢辰大象置爻词前小象置各爻后乾坤二卦大象置文言释彖处小象后附各爻之言　董真卿以大象置爻词后彖词前小象置彖词后】　胡旦复出象传分大小象为二篇【大象二小象三　胡瑗大象三小象四　王洙同】　邵子不分大小为一篇【次第三晁説之同】吕大防分象上象下为二篇【象上三象下四程逈作上象三】
　　吕祖谦作象上传三象下传四【朱子从之　税与权呉澄胡炳文胡一桂熊良辅梁寅诸儒同】　呉仁杰以大象为象传次第二以小象为系词传分上下二篇【上三下四】　俞琰以大象为象词【次第七在系词后】以小象为爻传分上下二篇【上次三下次四】　郑无象【云后人所作】　王宗以小象为爻賛【云以古文易以爻賛连于象文诸卦皆然不独干也汉儒郑康成之徒散于逐卦爻下独此干存古文也后人遂有大象小象之説】
　　天行健君子以自彊不息
　　郑以下附象于经者加象曰字冯椅商飞卿改为賛曰赵汝楳董真卿无象曰字　健晁説之曰当作天行干【俞琰曰健干二字乃声之讹】赵汝楳曰当是讹为健【云集韵干或作　吴仁杰曰字书干一作岂本作而传写之讹也　毛竒龄曰谬】
　　潜龙勿用阳在下也
　　见龙在田德施普也
　　终日干干反复道也
　　或跃在渊进无咎也
　　飞龙在天大人造也
　　造刘子政作聚郑作造作之造【徂早反为也】王肃作造就之造【七到反又至也】姚信陆绩读为造至之造【孔颖达曰象词皆上下为韵姚读非也造为也】
　　亢龙有悔盈不可乆也
　　用九天徳不可为首也
　　地势坤君子以厚徳载物
　　履霜坚氷隂始凝也驯致其道至坚氷也
　　魏志文帝记许芝引易作初六履霜隂始凝也【朱子从之项安世曰据魏志此二字明是后人妄加也王申子胡一桂胡炳文熊良辅林希元同　呉澄改作初】
　　【六履霜】郭京作象曰履霜隂始凝也【云今本误增坚冰二字　徐氏无此二字　王昭素晁説之胡瑗同　俞琰从郭京云王弼时犹未误王弼后始误尔】　按后汉书鲁恭传引作履霜坚冰隂始凝也与九家易孔頴逹诸儒同毛竒龄云恭先于后晋则必古本原有坚冰字许芝所引偶然遗脱郭京无坚氷字谬　驯郑音训【徐邈同】
　　六二之动直以方也不习无不利地道光也
　　礼记深衣引易作坤六二之动
　　含章可贞以时发也或从王事知光大也
　　括囊无咎慎不害也
　　黄裳元吉文在中也
　　龙战于野其道穷也
　　用六永贞以大终也
　　云雷屯君子以经纶
　　纶郑荀爽刘表陆徳明作论【郑云谓论撰书礼乐施政事荀云论礼也晁説之从荀爽云直作纶非　惠栋从论】黄頴云经论匡济也【孔颖逹引姚信】
　　【作纶纶纲也　李鼎祚引姚信作论经论艰难也　吕祖谦云论今作纶】　正义云刘表郑以纶为论非【廉按纶字疑即论字之误】
　　虽磐桓志行正也以贵下贱大得民也
　　六二之难乗刚也十年乃字反常也
　　即鹿无虞以从禽也君子舍之徃吝穷也
　　郭京云何以从禽也【今本脱何字俞琰从之】蔡邕石经有何字【程逈从之云今本脱廉案孔颖逹李鼎祚无何字】
　　求而徃明也
　　屯其膏施未光也
　　泣血涟如何可长也
　　山下出泉蒙君子以果行育徳
　　利用刑人以正法也
　　子克家刚柔接也
　　勿用取女行不顺也
　　朱子曰顺当作慎【顺慎古通用字　荀子顺墨作慎墨　胡一桂胡炳文熊朋来从之呉澄作慎】
　　困蒙之吝独远实也
　　童蒙之吉顺以巽也
　　利用御寇上下顺也
　　云上于天需君子以饮食宴乐
　　云上于天王肃作云在天上　宴朱震房审权李衡作燕【成徳引张子吕大临游酢吕祖谦亦作燕】
　　需于郊不犯难行也利用恒无咎未失常也
　　陆徳明无无咎二字【云亦有作利用恒无咎者　吕祖谦云利用恒今本有无咎二字　惠栋本无】
　　需于沙衍在中也虽小有言以吉终也
　　需于泥灾在外也自我致冦敬慎不败也
　　需于血顺以听也
　　酒食贞吉以中正也
　　不速之客来敬之终吉虽不当位未大失也
　　天与水违行讼君子以作事谋始
　　不永所事讼不可长也虽小有言其辩明也
　　不克讼归逋窜也自下讼上患至掇也
　　赵汝楳读不克讼归逋【句】窜也【句王宗炎陆时位刘石闾徐在汉同陆云时説以逋窜一句读非　按孔颖逹读不克讼句归逋窜也句】　掇郑作惙【陟劣反忧也】
　　食旧徳从上吉也
　　复即命渝安贞不失也
　　李鼎祚侯果安贞下有吉字　孔頴逹读复即命渝【句】安贞不失也【句】程子读不失也
　　讼元吉以中正也
　　以讼受服亦不足敬也
　　地中有水师君子以容民畜众
　　师出以律失律凶也
　　在师中吉承天宠也王三锡命懐万邦也
　　潘炳曰疑作在师中吉懐万邦也王三锡命承天宠【俞琰曰朱子以为不必改】　宠王肃作龙【云宠也】
　　师或舆尸大无功也
　　左次无咎未失常也
　　长子帅帅以中行也弟子舆尸使不当也
　　俞琰云或曰使字恐是位字冩之讹
　　大君有命以正功也小人勿用必乱邦也
　　地上有水比先王以建万国亲诸侯
　　比之初六有它吉也
　　毛竒龄云易会曰有他【句】
　　比之自内不自失也
　　比之匪人不亦伤乎
　　外比于贤以从上也
　　显比之吉位正中也舍逆取顺失前禽也邑人不诫上使中也
　　郭京作失前禽舍逆取顺也【今本误倒其句　毛竒龄如郭氏则顺与中无韵大误】
　　比之无首无所终也
　　风行天上小畜君子以懿文徳
　　复自道其义吉也
　　牵复在中亦不自失也
　　夫妻反目不能正室也
　　有孚惕出上合志也
　　有孚挛如不独富也
　　旣雨既处徳积载也君子征凶有所疑也
　　徳呉澄作得【云旧本作徳因经文而误也】余说见爻词
　　上天下泽履君子以辨上下定民志
　　素履之徃独行愿也
　　幽人贞吉中不自乱也
　　眇能视不足以有明也跛能履不足以与行也咥人之凶位不当也武人为于大君志刚也
　　愬愬终吉志行也
　　夬履贞厉位正当也
　　元吉在上大有庆也
　　天地交泰后以裁成天地之道辅相天地之宜以左右民
　　荀爽作裁成【班固汉书律厯志作裁　朱震曰财裁古通用　案朱子语类都作裁】郑虞翻作财成【班固货殖传引作财陆徳明孔頴逹李鼎祚诸儒同】财徐邈音才载反陆徳明如字　班固货殖引作后以财成辅相天地之宜　左右陆时位曰即古佐佑字
　　拔茅征吉志在外也
　　包荒得尚于中行以光大也
　　无徃不复天地际也
　　宋衷作无平不陂无徃不复【晁説之从之】孔頴逹作无徃不复【程子张子蘓轼诸儒俱同】陆徳明李鼎祚作无平不陂【陆云一作无徃不复　吕祖谦云无平不陂今本作无徃不复董真卿曰程仍作今文作无徃不复本义复古易作无平不陂然先儒间両存之今不敢輙改姑从程传　案此则朱子本义当作无平不陂今胡一桂胡炳文熊良辅梁寅诸易皆本朱子惟此仍作无徃不复　惠栋作无平不陂】
　　翩翩不富皆失实也不戒以孚中心愿也
　　失实郭京作反实【云反读作失字】
　　以祉元吉中以行愿也
　　城复于隍其命乱也
　　天地不交否君子以俭徳辟难不可荣以禄
　　荣虞翻作营云或作荣【李鼎祚集解惠栋从营】　俭虞翻云或作险
　　拔茅贞吉志在君也
　　大人否亨不乱羣也
　　包羞位不当也
　　有命无咎志行也
　　大人之吉位正当也
　　否终则倾何可长也
　　天与火同人君子以类族辨物
　　出门同人又谁咎也
　　同人于宗吝道也
　　伏戎于莽敌刚也三嵗不兴安行也
　　乗其墉义弗克也其吉则困而反则也
　　同人之先以中直也大师相遇言相克也
　　同人于郊志未得也
　　火在天上大有君子以遏恶扬善顺天休命
　　遏徐邈作谒陆徳明如字
　　大有初九无交害也
　　大车以载积中不败也
　　公用亨于天子小人害也
　　匪其彭无咎明辨晳也
　　晳郑作遰【读如明星晳晳】荀爽作晰【木俞琰】虞翻作折【李鼎祚惠栋同】陆绩作逝王廙作晰徐邈李轨刘遵作哲【本晁説之】陆徳明作晳
　　厥孚交如信以发志也
　　威如之吉易而无备也
　　大有上吉自天祐也
　　地中有山谦君子以裒多益寡称物平施
　　裒郑荀爽虞翻董遇蜀才作捊【取也　李鼎祚同惠栋作捊曰释诂裒训多不得云裒多俗木讹耳】晋野王玉篇引作掊【广雅云掊减】
　　谦谦君子卑以自牧也
　　鸣谦贞吉中心得也
　　劳谦君子万民服也
　　无不利防谦不违则也
　　利用侵伐征不服也
　　侵郭京作征【惠栋同　毛竒龄云作征则下征字复见矣】
　　鸣谦志未得也可用行师征邑国也
　　雷出地奋豫先王以作乐崇徳殷荐之上帝以配祖考崔憬读雷出地【句】奋豫【句】　殷京房作隐　荐陆徳明曰本又作同或作廌非【兽名耳】　殷荐之上帝晁説之无之字　班固艺文志引作以飨祖考【廉案礼乐志仍作配】
　　初六鸣豫志穷凶也
　　不终日贞吉以中正也
　　盱豫有悔位不当也
　　由豫大有得志大行也
　　六五贞疾乗刚也恒不死中未亡也
　　冥豫在上何可长也
　　泽中有雷随君子以向晦入宴息
　　向王肃作乡【晁説之曰乡古文　惠栋同】陆徳明曰本又作向宴惠栋云与燕通
　　官有渝从正吉也出门交有功不失也
　　系小子弗兼与也
　　系丈夫志舍下也
　　随有获其义凶也有孚在道明功也
　　孚于嘉吉位正中也
　　拘系之上穷也
　　山下有风蛊君子以振民育徳
　　振九师读音真【振振仁厚也】　育王肃作毓【云古育字晁説之曰案毓古文】
　　干父之蛊意承考也
　　干母之蛊得中道也
　　干父之蛊终无咎也
　　裕父之蛊徃未得也
　　干父用誉承以德也
　　不事王侯志可则也
　　泽上有地临君子以教思无穷容保民无疆
　　咸临贞吉志行正也
　　咸临吉无不利未顺命也
　　未胡瑗云羡文【晁説之从之　冯椅蒋悌生同　俞琰曰未顺命三字诸説多于牵强其义未稳以未为羡则与爻词之意不相类今从之】
　　甘临位不当也既忧之咎不长也
　　至临无咎位当也
　　位当陆徳明曰本或作当位实非也【惠栋本作当位寔云阳寔隂虚故为寔　案虞翻注云当位有寔故无咎】毛竒龄云虞翻本九家作当位非【与长韵不恊】
　　大君之宜行中之谓也
　　敦临之吉志在内也
　　风行地上观先王以省方观民设教
　　初六童观小人道也
　　闚观女贞亦可丑也
　　陆徳明曰一本闚观下有利字
　　观我生进退未失道也
　　观国之光尚賔也
　　观我生观民也
　　观其生志未平也
　　雷电噬嗑先王以明罚敕法
　　雷电石经作电雷【程子曰象无倒置者疑此文互也晁公武曰象无倒置疑从石经朱子云当作电雷　项安世赵汝楳王申子胡一桂熊良辅胡炳文董真卿梁寅同】呉澄作电雷宋衷王弼孔頴逹李鼎祚作雷电【侯果石介张子蘓轼郭忠孝杨时朱震张浚王宗黄震诸儒如字　俞琰曰噬嗑倒説圣人崇阳抑隂之意　毛竒龄曰彖已明言雷电蔡邕李鼎祚皆作电雷以己意强正之廉案查慎行亦谓电雷之説始于李鼎祚今李本亦作雷电与毛查説不同】　明蜀才作命　敕班固【本艺文志】作饬【顔师古曰饬慗也读与敕同　惠栋从饬云饬古敕字又作餙王弼从俗作敕非也】陆徳明曰勑俗字也字林作勅【毛居正曰勅俗本误作敕髙宗石经作勑绍兴府注疏及建安余氏本皆作勑汉以来作勑非俗字也】谨案　周易折中作敕　周易述义作勅
　　屦校灭趾不行也
　　趾陆徳明作止【不行也】　陆徳明曰本亦作止不行也【李心从其説　毛竒龄曰古本趾下有止字】
　　噬肤灭鼻乗刚也
　　遇毒位不当也
　　利艰贞吉未光也
　　陆徳明作未光大也【云本亦无大也字　吕祖谦曰未光大也今本作未光也　李心曰未光也本亦作未光大也毛竒龄曰有大字则与当字不恊矣】
　　贞厉无咎得当也
　　何校灭耳聪不明也
　　山下有火贲君子以明庶政无敢折狱
　　舍车而徒义勿乗也
　　郑作义不乗也【本晁説之】
　　贲其须与上兴也
　　永贞之吉终莫之陵也
　　六四当位疑也匪寇婚媾终无尤也
　　郭京曰六四下有皤如二字
　　六五之吉有喜也
　　白贲无咎上得志也
　　山附于地剥上以厚下安宅
　　剥牀以足以灭下也
　　剥牀以辨未有与也
　　剥之无咎失上下也
　　剥牀以肤切近灾也
　　以宫人宠终无尤也
　　君子得舆民所载也小人剥庐终不可用也
　　雷在地中复先王以至日闭闗商旅不行后不省方不远之复以脩身也
　　休复之吉以下仁也
　　频复之厉义无咎也
　　中行独复以从道也
　　敦复无悔中以自考也
　　迷复之凶反君道也
　　天下雷行物与无妄先王以茂对时育万物
　　胡旦天下雷行物与【句冯去非田畴张清子王宗琰崔钱一本刘宗周徐在汉毛竒龄查慎行同　俞琰曰先儒皆以天下雷行物与无妄误矣】　郭京曰对时育物【云物上误增万字】　郭京以先王以茂对【句】时育万物【句】
　　无妄之徃得志也
　　不耕获未富也
　　郭京作不耕而获求富也【云求字误作未字】
　　行人得牛邑人灾也
　　可贞无咎固有之也
　　无妄之药不可试也
　　无妄之行穷之灾也
　　天在山中大畜君子以多识前言徃行以畜其徳识刘表作志【毛竒龄误作刘瓛　项安世云汉书作志　惠栋作志云志古文识】
　　有厉利己不犯灾也
　　舆説輹中无尤也
　　利有攸徃上合志也
　　六四元吉有喜也
　　六五之吉有庆也
　　何天之衢道大行也
　　郭京作何天之衢亨【云脱亨字毛竒龄云误】
　　山下有雷颐君子以慎言语节饮食
　　观我朶颐亦不足贵也
　　六二征凶行失类也
　　十年勿用道大悖也
　　毛竒龄曰大李鼎祚作徳【廉案今李本作大与毛説异】
　　颠颐之吉上施光也
　　居贞之吉顺以从上也
　　由颐厉吉大有庆也
　　泽灭木大过君子以独立不惧遯世无闷
　　遯陆徳明曰本又作遁
　　借用白茅柔在下也
　　老夫女妻过以相与也
　　栋桡之凶不可有以辅也
　　栋隆之吉不桡乎下也
　　枯杨生华何可久也老妇士夫亦可丑也
　　过渉之凶不可咎也
　　水洊至习坎君子以常徳行习教事
　　洊京房作臻干寳作荐【赵汝楳曰亦拘于加习字而为是囬防　毛竒龄曰臻荐皆声展之意同】　胡旦读水洊至习【句】坎【句】　俞琰曰坎上加习盖仍卦词之误
　　习坎入坎失道凶也
　　求小得未出中也
　　来之坎坎终无功也
　　樽酒簋贰刚柔际也
　　陆徳明作樽酒簋云一本更有贰字【张弧李鼎祚陆希声同　晁説之曰有贰字者因王弼失之　吕祖谦樽酒簋今本作樽酒簋贰　朱子从晁氏説　毛竒龄曰象辞自无误句晁氏古易都出伪造郭陆诸本私意穿凿可轻信耶　姜寳曰樽酒簋贰晁説非】　俞琰曰当作樽酒贰簋【今曰樽酒簋贰盖承爻词传冩之误】
　　坎不盈中未大也
　　上六失道凶三岁也
　　明两作离大人以继明照于四方
　　程子云两作离【句李心曰当以作字为句程子误也】　郭京作大人以明照继明照于四方【云脱明照二字　毛竒龄云郭氏以明照连读不知继明连读照字连下读郭氏误读误觧而反用改经今诸本引举正义又云无继于二字则又非郑氏原本】
　　履错之敬以辟咎也
　　黄离元吉得中道也
　　日昃之离何可久也
　　突如其来如无所容也
　　六五之吉离王公也
　　离郑作丽梁武帝王嗣宗力智反【俞琰曰离如字作去声非】
　　王用出征以正邦也
　　以正邦也下王肃有获匪其丑大有功也八字【朱震曰疑今本脱之俞琰引此説】






　　周易章句证异卷五
　　钦定四库全书
　　周易章句证异卷六
　　内阁中书翟均廉撰
　　象下
　　吕大防作象下四程逈作下象四吕祖谦作小象传四【朱子从之】呉仁杰以下经小象为系辞传次第四俞琰以下经小象为爻下次第四
　　山上有泽咸君子以虚受人
　　咸其拇志在外也
　　虽凶居吉顺不害也
　　顺俞琰云当作慎【顺慎古通用】
　　咸其股亦不处也志在随人所执下也
　　贞吉悔亡未感害也憧憧徃来未光大也
　　咸其脢志末也
　　志末也俞琰作志未发也【云发与害字叶韵咸其脢则言未出而志未发今诸家解以未字作末字以为所感浅末非也】
　　咸其辅颊舌滕口说也
　　滕九家作乗郑作媵【送也】陆徳明李鼎祚引虞翻作媵【送也　惠栋从媵云媵读为腾今文媵皆作腾是媵为古文腾也本又作媵媵虚也上之以虚辞相感义亦得通】晁説之项安世俞琰引虞翻作腾【云传布之义】朱震曰王昭素作腾【云传也　程子作腾字　朱子曰滕腾通用　王申子赵汝楳王宗传胡炳文同】　説徐邈音脱又始鋭反黄宗炎读悦【云口如泉涌无非喜悦之色】
　　雷风恒君子以立不易方
　　浚恒之凶始求深也
　　九二悔亡能久中也
　　不恒其徳无所容也
　　久非其位安得禽也
　　妇人贞吉从一而终也夫子制义从妇凶也
　　振恒在上大无功也
　　天下有山遯君子以逺小人不恶而严
　　张子读恶为憎恶之恶
　　遯尾之厉不徃何灾也
　　何褚氏作河可反【陆徳明曰今不用音何】
　　执用黄牛固志也
　　俞琰曰牛当作革字下垂讹为牛
　　系遯之厉有疾惫也畜臣妾吉不可大事也
　　惫荀爽作备王肃作毙【晁説之曰备古文惫字】
　　君子好遯小人否也
　　嘉遯贞吉以正志也
　　肥遯无不利无所疑也
　　雷在天上大壮君子以非礼弗履
　　壮于趾其孚穷也
　　九二贞吉以中也
　　小人用壮君子罔也
　　藩决不羸尚徃也
　　丧羊于易位不当也
　　不能退不能遂不详也艰则吉咎不长也
　　详郑王肃作祥【善也】虞翻作详【云干善为详　李鼎祚同　晁説之曰详古文祥字惠栋同】
　　明出地上晋君子以自昭明徳
　　郑虞翻周氏作自照明徳【孔颖逹曰宜昭之遥反周氏等为照之召反非惠栋从照李鼎祚同】
　　晋如摧如独行正也裕无咎未受命也
　　受兹介福以中正也
　　众允之志上行也
　　鼫鼠贞厉位不当也
　　失得勿恤徃有庆也
　　维用伐邑道未光也
　　明入地中明夷君子以涖众用晦而明
　　君子于行义不食也
　　六二之吉顺以则也
　　南狩之志乃大得也
　　入于左腹获心意也
　　箕子之贞明不可息也
　　初登于天照四国也后入于地失则也
　　风自火出家人君子以言有物而行有恒
　　闲有家志未变也
　　六二之吉顺以巽也
　　家人嗃嗃未失也妇子嘻嘻失家节也
　　富家大吉顺在位也
　　王假有家交相爱也
　　威如之吉反身之谓也
　　上火下泽睽君子以同而异
　　见恶人以辟咎也
　　遇主于巷未失道也
　　见舆曵位不当也无初有终遇刚也
　　交孚无咎志行也
　　厥宗噬肤徃有庆也
　　遇雨之吉羣疑亡也
　　山上有水蹇君子以反身修徳
　　反郭京作正【云悮作反】
　　徃蹇来誉宜待也
　　郑虞翻作宜待时也【李鼎祚惠栋同惠云俗本脱时字　俞琰训同郑説　呉澄曰郑本盖以叶韵故离骚经待与为期叶则不添时字亦叶韵】张燔作宜时也
　　王臣蹇蹇终无尤也
　　徃蹇来反内喜之也
　　反见本爻
　　徃蹇来连当位实也
　　大蹇朋来以中节也
　　徃蹇来硕志在内也利见大人以从实也
　　雷雨作解君子以赦过宥罪
　　宥京房作尤
　　刚柔之际义无咎也
　　九二贞吉得中道也
　　负且乘亦可丑也自我致戎又谁咎也
　　自我致戎陆徳明曰本又作致寇【晁説之曰冦作戎其失自虞始虞前皆依文作寇　俞琰同晁説　呉澄作冦】
　　解而拇未当位也
　　俞琰曰李秀岩汤南则当字作平声读
　　君子有解小人退也
　　公用射隼以解悖也
　　山下有泽损君子以惩忿窒欲
　　惩郑虞翻作徴【云清也　陆徳明作徴止也　李鼎祚同　惠栋云徴读为惩古文也】陆徳明曰蜀才作澄【晁説之曰蜀才作登古文澄字廉案毛竒龄引蜀才作撜与拯同未知何防】刘表作惩【吕祖谦曰徴今本作惩】　窒孟喜作恎郑刘表作懫【正也　惠栋同】陆绩作□【毛奇龄云懫恎古义同止惟陆训不可解廉案朱彛尊引作疗毛竒龄引作瘠疑皆误】　欲陆徳明孟喜作浴【晁说之曰孟喜作谷谷古文浴字】
　　已事遄徃尚合志也
　　九二利贞中以为志也
　　一人行三则疑也
　　损其疾亦可喜也
　　六五元吉自上祐也
　　祐陆徳明曰本又作佑虞翻作右【惠栋同】
　　勿损益之大得志也
　　风雷益君子以见善则迁有过则改
　　元吉无咎下不厚事也
　　或益之自外来也
　　益用凶事固有之也
　　李鼎祚作故有之矣【惠栋同】
　　告公从以益志也
　　有孚惠心勿问之矣惠我徳大得志也
　　莫益之偏辞也或击之自外来也
　　偏孟喜虞翻作徧【云周帀也　李鼎祚惠栋同　晁説之曰当作徧】
　　泽上于天夬君子以施禄及下居徳则忌
　　则王弼作明【郭雍云王弼作明殊失之矣廉案胡炳文俞琰亦非之　胡瑗云则当作明代渊同】
　　不胜而徃咎也
　　有戎勿恤得中道也
　　君子夬夬终无咎也
　　其行次且位不当也闻言不信聪不明也
　　中行无咎中未光也
　　宋咸云误增中字【俞琰从之】
　　无号之凶终不可长也
　　天下有风姤后以施命诰四方
　　诰郑王肃作诘【止也　毛竒龄云郑非汉书鲁恭传引作诰】
　　系于金柅柔道牵也
　　包有鱼义不及宾也
　　其行次且行未牵也
　　无鱼之凶远民也
　　九五含章中正也有陨自天志不舍命也
　　姤其角上穷吝也
　　泽上于地萃君子以除戎器戒不虞
　　除荀爽作虑陆徳明曰本亦作储亦作治
　　乃乱乃萃其志乱也
　　引吉无咎中未变也
　　徃无咎上巽也
　　大吉无咎位不当也
　　萃有位志未光也
　　陆徳明作未光也【朱震云一本无志字　吕祖谦从陆】
　　赍咨涕洟未安上也
　　地中生木升君子以顺徳积小以髙大
　　顺九师虞翻王肃何妥作慎【晁说之曰古文顺字与慎多相乱　朱子曰顺慎通用　陆时位曰王肃以顺为愼殊失本防】　徳姚信作得以髙大陆徳明曰本或作以成髙大【廉案郑注礼记中庸引易作以成髙大　李鼎祚虞翻呉澄惠栋同　晁説之曰王昭素云程氏诸本或有或无有成字者是】
　　允升大吉上合志也
　　九二之孚有喜也
　　升虚邑无所疑也
　　王用亨于岐山顺事也
　　贞吉升阶大得志也
　　防升在上消不富也
　　泽无水困君子以致命遂志
　　入于幽谷幽不明也
　　郭京作不明也云悮增幽字【晁说之曰案徐氏云多此幽字　俞琰曰特出幽字或以为衍文非】
　　困于酒食中有庆也
　　防于蒺藜乘刚也入于其宫不见其妻不祥也
　　祥九家易作详【李鼎祚惠栋同俞琰曰祥与详通】
　　来徐徐志在下也虽不当位有与也
　　劓刖志未得也乃徐有説以中直也利用祭祀受福也困于葛藟未当也动悔有悔吉行也
　　木上有水井君子以劳民劝相
　　劳倪元璐曰如字　相王肃如字
　　井泥不食下也旧井无禽时舍也
　　井谷射鲋无与也
　　井渫不食行恻也求王明受福也
　　井甃无咎脩井也
　　寒泉之食中正也
　　元吉在上大成也
　　泽中有火革君子以治厯明时
　　巩用黄牛不可以有为也
　　俞琰曰牛当为革【牛可省革不可省】
　　已日革之行有嘉也
　　革言三就又何之矣
　　改命之吉信志也
　　大人虎变其文炳也
　　君子豹变其文蔚也小人革面顺以从君也
　　木上有火鼎君子以正位凝命
　　凝翟作拟【度也】
　　鼎颠趾未悖也利出否以从贵也
　　鼎有实慎所之也我仇有疾终无尤也
　　鼎耳革失其义也
　　覆公餗信如何也
　　鼎黄耳中以为实也
　　玉在上刚柔节也
　　洊雷震君子以恐惧脩省
　　震来虩虩恐致福也笑言哑哑后有则也
　　震来厉乗刚也
　　震蘓蘓位不当也
　　震遂泥未光也
　　震徃来厉危行也其事在中大无丧也
　　震索索中未得也虽凶无咎畏邻戒也
　　兼山艮君子以思不出其位
　　艮其趾未失正也
　　明晋王本作未失止也
　　不拯其随未退聼也
　　毛竒龄云象曰下李鼎祚有其心不快四字【廉案今李本无之未知何据】虞翻李鼎祚作未违聴也【廉案毛竒龄谓李鼎祚作未为不知何据】
　　艮其限危薰心也
　　艮其身止诸躬也
　　艮其辅以中正也
　　朱子曰正字羡文【叶韵可见　胡炳文俞琰从之】姚小彭曰以六居五当作以正中也【亦于韵为叶　项安世呉澄从之　蒋悌生同】米知德曰当作以中止也【李开先曰止非正字甚是】
　　敦艮之吉以厚终也
　　山上有木渐君子以居贤徳善俗
　　善俗王肃本作善风俗【郭京曰脱风字　朱震从之郑东乡曰古易善字下有风字　熊良辅梁寅同　呉澄增风字】　朱子曰贤字衍或善下有脱字【蔡节斋胡一桂胡炳文陈仁锡同】
　　小子之厉义无咎也
　　饮食衎衎不素饱也
　　夫征不复离羣丑也妇孕不育失其道也利用御寇顺相保也
　　或得其桷顺以巽也
　　终莫之胜吉得所愿也
　　其羽可用为仪吉不可乱也
　　泽上有雷归妹君子以永终知敝
　　归妹以涕以恒也跛能履吉相承也
　　晁説之曰孟喜京房作恒也无以字【俞石涧从之】　虞翻作独吉相承也
　　利幽人之贞未变常也
　　归妹以须未当也
　　虞翻作位未当也【李鼎祚同】
　　愆期之志有待而行也
　　有待陆徳明本曰一本作有待
　　帝乙归妹不如其娣之袂良也其位在中以贵行也郭京曰袂良下误增也字【云上句举隂不当有也字】
　　上六无实承虚筐也
　　雷电皆至丰君子以折狱致刑
　　虽旬无咎过旬灾也
　　有孚发若信以发志也
　　丰其沛不可大事也折其右肱终不可用也
　　丰其蔀位不当也日中见斗幽不明也遇其夷主吉行也
　　吉行也郭京作吉志行也【云脱志字　陆时位曰古本下有志字】
　　六五之吉有庆也
　　丰其屋天际翔也闚其户阒其无人自藏也
　　天际郑云当为瘵【病也】　翔孟喜郑王肃作祥【孟喜曰天降下恶祥也李鼎祚亦作祥】　藏陆徳明云众家作戕【马融云戕残也王肃同　郑云藏伤也　按虞翻作藏】
　　山上有火旅君子以明慎用刑而不留狱
　　旅琐琐志穷灾也
　　得童仆贞终无尤也
　　旅焚其次亦以伤矣以旅与下其义丧也
　　旅于处未得位也得其资斧心未快也
　　终以誉命上逮也
　　以旅在上其义焚也丧牛于易终莫之闻也
　　陆徳明曰本一作宜其焚【廉案马融云义宜也】　丧牛于易陆徳明作丧牛之凶【李氏集解同　吕祖谦曰丧牛之凶今本读丧牛于易】
　　随风巽君子以申命行事
　　进退志疑也利武人之贞志治也
　　纷若之吉得中也
　　频巽之吝志穷也
　　田获三品有功也
　　九五之吉位正中也
　　巽在牀下上穷也丧其资斧正乎凶也
　　丽泽兑君子以朋友讲习
　　丽郑作离【云并也】
　　和兑之吉行未疑也
　　孚兑之吉信志也
　　来兑之凶位不当也
　　九四之喜有庆也
　　孚于剥位正当也
　　上六引兑未光也
　　风行水上涣先王以享于帝立庙
　　毛居正字作亨读作享
　　初六之吉顺也
　　涣奔其机得愿也
　　涣其躬志在外也
　　涣其羣元吉光大也
　　王居无咎正位也
　　涣其血远害也
　　程子曰血字下脱去字
　　泽上有水节君子以制数度议徳行
　　陆徳明曰泽上或作泽中今不用
　　不出户庭知通塞也
　　不出门庭凶失时极也
　　不节之嗟又谁咎也
　　安节之亨承上道也
　　甘节之吉居位中也
　　苦节贞凶其道穷也
　　泽上有风中孚君子以议狱缓死
　　初九虞吉志未变也
　　其子和之中心愿也
　　或鼓或罢位不当也
　　马匹亡絶类上也
　　有孚挛如位正当也
　　翰音登于天何可长也
　　山上有雷小过君子以行过乎恭丧过乎哀用过乎俭飞鸟以凶不可如何也
　　不及其君臣不可过也
　　从或戕之凶如何也
　　弗过遇之位不当也徃厉必戒终不可长也
　　宻云不雨已上也
　　上郑作尚【庶防也】郭京曰已止也王误作上【毛竒龄曰案王注仍是上字郭京妄据】
　　弗遇过之已亢也
　　水在火上既济君子以思患而豫防之
　　曵其轮义无咎也
　　七日得以中道也
　　三年克之惫也
　　终日戒有所疑也
　　东邻杀牛不如西隣之时也实受其福吉大来也濡其首厉何可久也
　　李心曰两句自恊韵厉字疑衍
　　火在水上未济君子以愼辨物居方
　　濡其尾亦不知极也
　　朱子本义曰极字未详考上下韵亦不恊或恐是敬字【张振渊从之】语録又云或当作拯【吴草庐曰疑当作拯字或云极叶音竞熊朋来云古注明以拯救为解作拯字何疑熊良辅云是极字　查慎行或当作拯】
　　九二贞吉中以行正也
　　姚大老曰恊韵正当作直【俞石涧曰鲁音之叶如此不必改极为敬以叶正亦必改正为直以叶极也】
　　未济征凶位不当也
　　贞吉悔亡志行也
　　君子之光其晖吉也
　　晖陆徳明晖又作辉
　　饮酒濡首亦不知节也




　　周易章句证异卷六
<经部,易类,周易章句证异>
　　钦定四库全书
　　周易章句证异卷七
　　内阁中书翟均廉撰
　　系辞上传
　　系陆徳明曰字从【若直作下系音口奚反非按从之李心传引作系】汉书儒林传亦作系【艺文志作系】　辞陆徳明曰本亦作依字应作词　系辞司马迁引作易大传【李心曰汉儒或以此篇为易大传未知所据廉按迁受易杨何称孔子所作曰易大传以别杨何之传】呉仁杰作説卦上【按仁杰以今小象为系辞传以今系辞上下传为説卦上中以今説卦为説卦下冯椅同】韩伯作系辞上【无传字次第七　陆徳明孔颖逹周燔张浚李衡同在下经象传第六之后　胡旦次第六在坤文言后　胡瑗王洙程逈次第六在文言后　吕大防次第七在下象后　张子次第三在二经后　以上俱无字】王肃作系词上传【吕祖谦曰案释文系词说卦王肃皆有字此葢郑未合经前据题之旧也　李心曰晁吕从古晦庵用苏轼朱震次第七同韩伯本　吕祖谦朱子李心次第七今从者是廉按吴仁杰云字孔子所自名非后人名之也】李鼎祚不题系辞传字【次同韩本】陆徳明曰一本无上字邵子晁説之合上下系为一篇【无传字次第五在文言后説卦前】王注程传无系词以后【吕祖谦集周子二程子张子及程子门人凡四家之説为精义以补之　沈该赵彦肃赵汝楳郑汝谐无系词】
　　天尊地卑乾坤定矣卑高以陈贵贱位矣动静有常刚柔防矣方以类聚物以羣分吉凶生矣在天成象在地成形变化见矣
　　卑陆徳明曰本又作埤　以陈郑作已陈
　　是故刚柔相摩八卦相荡
　　摩陆徳明曰本又作磨【末何切】　荡马融虞翻王肃桓元李鼎祚作荡陆徳明曰众家作荡惟韩云相荡【毛居正曰案王肃音唐党反此音荡字若从韩注相荡义当他盎反　惠栋从荡　毛竒龄曰荡荡义同】
　　鼓之以雷霆润之以风雨日月运行一寒一暑
　　霆王肃吕忱音庭徐邈徒鼎反又音定　运姚信作违【毛竒龄曰字形之误】
　　乾道成男坤道成女
　　干知大始坤作成物
　　大王肃作防王宗传李简作太　作虞翻作化【姚信云化当为作　李鼎祚作化　晁説之李心从化　惠栋从化】
　　干以易知坤以简能
　　易郑荀爽董遇音亦陆徳明以防反　能姚信云当为从【李心从之】
　　易则易知简则易从易知则有亲易从则有功有亲则可久有功则可大可久则贤人之徳可大则贤人之业易简而天下之理得矣天下之理得而成位乎其中矣马融王肃作而易成位乎其中荀爽作而易成位乎其中矣【李鼎祚惠栋同】陆德明本作而成位乎其中【吕祖谦云今本有矣】
　　马融荀爽姚信虞翻周氏孔颖达程子郭雍朱震吕祖谦朱子李心传王宗董楷王申子吴澄惠栋自篇首至此为第一章【毛竒龄云本义以此上为第一章非是】按项安世胡一桂胡炳文熊良辅俞琰梁寅诸人俱从朱子分章李鼎祚不分章【张子张浚李衡同】
　　圣人设卦观象系辞焉而明吉凶
　　韩伯圣人设卦观象【句】　虞翻作系辞焉而明吉凶悔吝【吴草庐惠栋有悔吝字栋云从本脱去也　毛竒龄云虞误】李鼎祚圣人设卦【句　惠栋同　按说卦谓庖牺观象系词谓文王】
　　刚柔相推而生变化
　　是故吉凶者失得之象也悔吝者忧虞之象也
　　杨慎虞古与娱同【云读若孟子欢虞之虞如云度也忧则悔矣何以吝乎　杨説与诸家异考晋干寳云悔亡则虞似虞亦不与忧同】
　　变化者进退之象也刚柔者昼夜之象也六爻之动三极之道也
　　虞翻作昼夜者刚柔之象也【李心同】
　　是故君子所居而安者易之序也所乐而玩者爻之辞也
　　序虞翻作象【虞云旧读象误作序或作序非也　李鼎祚吴澄惠栋作象　李心传从虞説晁説之曰作象乃与下文合项安世曰虞作象以与下文合似不必尔】京房作序　乐
　　虞翻作变【云旧作乐字之误　李鼎祚惠栋从变　李心从虞説】陆徳明乐音岳【适全也廉按孔颖达作爱乐训】
　　是故君子居则观其象而玩其辞动则观其变而玩其占是以自天祐之吉无不利
　　吴澄删是以自天祐之吉无不利【云十字乃文言释大有上九爻词错简重出】　祐虞翻作右【李鼎祚惠栋同】
　　马融荀爽虞翻姚信周氏孔颖达程子郭雍朱震吕祖谦朱子李心王宗董楷王申子吴澄惠栋自圣人设卦至此为第二章
　　陆徳明吴仁杰自天尊地卑至无不利为第一章
　　彖者言乎象者也爻者言乎变者也
　　吉凶者言乎其失得也悔吝者言乎其小疵也无咎者善补过也
　　是故列贵贱者存乎位齐小大者存乎卦辨吉凶者存乎辞
　　李鼎祚作齐大小【廉按李引王肃説仍作小大】
　　忧悔吝者存乎介震无咎者存乎悔
　　是故卦有小大辞有险易辞也者各指其所之
　　程子郭雍朱震吕祖谦朱子李心传王宗董楷王申子吴澄惠栋自彖者言乎象者也至此为第三章【吕云从晁説之】
　　吴仁杰自彖者至此为第二章
　　易与天地凖故能弥纶天地之道
　　吴澄易【句】　弥陆徳明本作弥【云又作弥京房荀爽作弥】　天地之道虞翻陆徳明李鼎祚作天下之道【陆云一本作天地　吕祖谦曰天下今作天地　惠栋从天下】
　　仰以观于天文俯以察于地理是故知幽明之故原始反终故知死生之説精气为物游魂为变是故知鬼神之情状
　　察于陆徳明曰一本作观扵　反郑虞翻九家易作及【李鼎祚惠栋同】
　　马融荀爽虞翻姚信周氏孔颖达自彖者言乎象者也至故知死生之説为第三章
　　郭雍自易与天地凖至是故知鬼神之情状为第四章【云先儒别鬼神于下章未详其防廉按郑以是故知鬼神之情状与天地相似连觧】
　　与天地相似故不违知周乎万物而道济天下故不过旁行而不流乐天知命故不忧安土敦乎仁故能爱道郑曰当作导　流京房作留　吴澄不流下阙五字【云下阙一句其意若曰中立而不滞详其文势如老氏所谓独立而不改危行而不殆】忧虞翻作变【荀爽如字】
　　范围天地之化而不过曲成万物而不遗通乎昼夜之道而知故神无方而易无体
　　范围马融王肃张璠作犯违【张云犹裁成也　郭雍曰先儒或以为犯违误矣廉按郑九家如字】　知荀爽荀柔之明僧绍音智陆徳明如字　苏轼张浚以故神无方【句】属下
　　郭雍自与天地相似至而易无体为第五章
　　朱子王申子吴澄惠栋自易与天地凖至而易无体为第四章【廉按董楷从朱子本义惟此章不同至君子之道鲜矣为一章】
　　一隂一阳之谓道
　　继之者善也成之者性也
　　仁者见之谓之仁知者见之谓之知百姓日用而不知故君子之道鲜矣
　　鲜郑作尟【李鼎祚惠栋同】　马融荀爽虞翻姚信周氏孔頴达自精气为物至鲜矣为第四章
　　陆徳明自彖者至鲜矣为第二章
　　程子朱震王宗吕祖谦李心自易与天地凖至鲜矣为第四章【朱云从王昭素离易与天地凖　吕云从晁説之精气为物通为一章今从之】
　　郭雍自一隂一阳至鲜矣为第六章
　　吴仁杰自易与天地凖至鲜矣为第三章
　　显诸仁藏诸用鼓万物而不与圣人同忧盛徳大业至矣哉
　　藏郑作臧【善也　晁説之曰篆无臧字郑训非】汉书京房引作臧
　　富有之谓大业日新之谓盛徳
　　郭雍自显诸仁至盛徳为第七章
　　生生之谓易
　　成象之谓干效法之谓坤
　　成蜀才作盛　效马融韩伯陆徳明李鼎祚作爻【放也董楷惠栋作爻　陆徳明曰爻胡孝反　晁説之曰爻古文效字　吕祖谦本作爻今作效】
　　蜀才作效【按释文及董真卿引蜀才俱作效毛竒龄谓蜀才作效者非】
　　极数知来之谓占通变之谓事
　　隂阳不测之谓神
　　程子吕祖谦李心董楷自显诸仁至此为第五章【吕云从晁説之】
　　朱子王申子吴澄惠栋自一隂一阳谓道至此为第五章
　　夫易广矣大矣以言乎远则不御以言乎迩则静而正以言乎天地之间则备矣
　　迩陆徳明本作迩【云本又作迩　吕祖谦曰迩今本作迩　惠栋从迩】
　　吴仁杰自显诸仁至则备矣为第四章
　　夫干其静也专其动也直是以大生焉夫坤其静也翕其动也辟是以广生焉
　　专陆绩作塼【释文音训引同毛竒龄引作叀】
　　广大配天地变通配四时隂阳之义配日月易简之善配至徳
　　程子吕祖谦朱子李心传王申子董楷惠栋自夫易广矣至配至徳为第六章
　　吴澄自夫易广矣至易其至矣乎为第六章【省子曰字】
　　子曰易其至矣乎夫易圣人所以崇徳而广业也知崇礼卑崇效天卑法地
　　欧阳氏曰子曰讲师之説朱子云子曰后人所加【云夫子不应自着子曰　吴澄曰后人欲分此句属下章故加子曰以别之　熊良辅曰后人恐学者以易其至矣乎属上章故加子曰以间之后面多是引经故各加子曰字以唤起　俞琰从朱子説　孔頴达崔憬云子曰皆是语之别端】　礼虞翻蜀才作体【李鼎祚惠栋同案今李氏本作礼】卑陆徳明曰本又作埤【董真卿本引作婢误】
　　天地设位而易行乎其中矣成性存存道义之门马融荀爽虞翻姚信周氏孔颖达朱震王宗自显诸仁至道义之门为第五章
　　程子吕祖谦朱子李心传董楷王申子惠栋自子曰易其至矣乎至道义之门为第七章
　　郭雍自生生之谓易至此为第八章
　　吴仁杰自夫干其静也专至此为第五章
　　吴澄自夫易圣人所以崇徳至此为第七章
　　圣人有以见天下之赜而拟诸其形容象其物冝是故谓之象
　　赜九家作册京房虞翻作啧【京云情也虞云自上议下称啧　李鼎祚惠栋从啧】苏轼字作赜训同啧【云赜喧错也古作啧从口从一也春秋啧有烦言　朱子曰赜字在説文曰杂乱也古无此字只是啧云今从颐同啧有烦言之啧　胡炳文曰啧诸家多训隐赜本义独依説文葢于隂阳杂乱中而见其隠赜之理耳廉按孔頴达诸儒俱训幽深】　拟惠栋作儗
　　圣人有以见天下之动而观其会通以行其典礼系辞焉以防其吉凶是故谓之爻
　　典京房作等【惠栋从等云爻有等如礼之有阶级】　礼姚信作体季本删去圣人有以见天下之赜三十二字【云与后重出】
　　言天下之至赜而不可恶也言天下之至动而不可乱也
　　赜见上　恶荀爽作亚【次也　晁説之曰亚古文恶字　惠栋曰恶读为亚古恶亚字通尚书大曰王升舟入水鼓钟恶观台恶将舟恶宗庙恶　郑曰恶读为亚次也鲁文公子恶卫石恶皆读为亚】马融郑虞翻作恶【马郑乌路反　陆德明本音于嫁反】动旧作啧【郑康成云啧当为动　虞翻云动旧误作啧　惠栋颐与动俱作啧】九家作册
　　拟之而后言议之而后动拟议以成其变化
　　议郑陆绩姚信桓元荀柔之作仪【惠栋从仪】　拟见上季本移言天下之至赜三十九字置后极天下之
　　赜上
　　王申子吴澄自圣人有以见天下之赜至以成其变化为第八章
　　熊朋来以朱子八章释卦爻者入诸卦文言传仅余圣人有以见天下之赜至成其变化九十五字是错简当入十二章重出之处接下文极天下之赜至化而裁之存乎变以赜动变化三者申言之
　　鸣鹤在隂其子和之我有好爵吾与尔靡之子曰君子居其室出其言善则千里之外应之况其迩者乎居其室出其言不善则千里之外违之况其迩者乎言出乎身加乎民行乎迩见乎远言行君子之枢机枢机之荣辱之主也言行君子之所以动天地也可不慎乎李心传曰此文言之未成者【系词杂论诸爻以文言未成故其体絶相类然坤文言视干已甚简畧则他卦不必尽作岂圣人姑举此诸爻已见义例如三陈九卦之比欤】熊朋来移此节作中孚九二文言【云诸卦文言散逸今见于大廑存者摘取为诸爻文言附乾坤文言后】　吴澄移为文言四章之九节省子曰字【云乾坤文言之外诸卦不能徧释故上经释九爻下经释九爻以其例后人以乾坤文言附入本卦余十六卦爻词十八节不能成篇遂散入系词离为三处或増子曰于端处或増子曰于所引经后】　湛若水作文言【云此十九条乃文言之文而错简防逸于系词者今复之】陆时位曰鸣鹤章古本俱在文言中【云与祐者助也一章何思】
　　【何虑十一章同例】　毛竒龄曰此下七节本文言脱误于此
　　同人先号咷而后笑子曰君子之道或出或处或黙或语二人同心其利防金同心之言其臭如兰
　　熊朋来作同人九五文言　吴澄为文言三章之第二节省子曰字【湛若水作文言】
　　马融荀爽虞翻姚信周氏孔頴达自圣人有以见天下之赜至其臭如兰为第六章
　　陆徳明自显诸仁至其臭如兰为第三章
　　李心传自圣人有以见天下之赜至此为第八章
　　初六借用白茅无咎子曰茍错诸地而可矣借之用茅何咎之有慎之至也夫茅之为物薄而用可重也慎斯术也以徃其无所失矣
　　错陆徳明曰本亦作措　慎斯术也陆徳明曰一本作顺【晁説之曰慎顺多悮】　熊朋来作大过初六文言　吴澄为文言三章之九节省子曰字【湛若水作文言】
　　劳谦君子有终吉子曰劳而不伐有功而不徳厚之至也语以其功下人者也徳言盛礼言防谦也者致恭以存其位者也
　　不徳旧本作置【郑康成本作置云置当为徳　陆绩蜀才作置　晁説之曰徳古文类置字】　熊朋来作谦九三文言　吴澄为文言三章之四节省子曰字【湛若水作文言】　梁孟敬本无谦二节【廉案此节必误脱】
　　亢龙有悔子曰贵而无位髙而无民贤人在下位而无辅是以动而有悔也
　　朱子曰当属文言此葢重出　熊朋来省去此节【云干上九文言亦在大中可见诸卦皆是文言】　吴澄省此节【云视文言传但少文言曰何谓也六字此葢重出湛若水曰是文言】　梁寅陈仁锡删此节
　　不出户庭无咎子曰乱之所生也则言语以为阶君不密则失臣臣不宻则失身几事不密则害成是以君子慎宻而不出也
　　阶姚信作机【李心从之】
　　熊朋来作节初九文言　吴澄为文言四章之八节【湛若水作文言】
　　马融荀爽姚信自初六借用白茅至不出也为第七章【孔颖达云自白茅以下列序诸卦独分负且乗为别章义尤无取也】
　　子曰作易者其知盗乎易曰负且乗致冦至负也者小人之事也乗也者君子之器也小人而乗君子之器盗思夺之矣上慢下暴盗思伐之矣慢藏诲盗冶容诲滛易曰负且乗致冦至盗之招也
　　作易虞翻李鼎祚陆徳明本作为易【吕祖谦云为易今本作作易廉案李心传云诸本多云作易今从释文及朱本作为易则知本义原本作为易　惠栋作为字】冦旧作戎【宋忠曰戎误徐邈作戎】　汉书董仲舒引作乗车者君子之位也负担者小人之事也　慢惠栋作嫚诲盗诲滛虞翻作悔【谓悔恨李鼎祚惠栋同】　冶郑虞翻
　　陆绩姚信王肃作野【释文言妖野容仪以诲滛佚又后汉崔骃传注引郑云饰其容而见于外曰野虞云干为野　李鼎祚作野按今李本一作冶者悮】太平广记引作蛊熊朋来作觧六三文言　吴澄为文言四章之二节省子曰字【湛若水作文言】
　　马融荀爽姚信自子曰作易者至盗之招也为第八章
　　虞翻周氏孔頴达自初六至盗之招也为第七章陆徳明自初六至盗之招也为第四章
　　程子吕祖谦朱子董楷惠栋自圣人有以见天下之赜至盗之招也为第八章【吕云从晁説之】
　　郭雍自圣人有以见天下之赜至此为第九章朱震王宗吴仁杰自圣人有以见天下之赜至此为第六章【朱云王昭素合初六通为一章今从之】
　　李心自初六至此为第九章
　　王申子自鸣鹤在隂至此为第九章
　　天一地二天三地四天五地六天七地八天九地十班固律厯志卫元嵩元苞运蓍篇引易天一至地十在天数五之上【张子曰此语恐在天数五处然圣人之于书亦有不欲并一説尽程子曰二十字合在天数五上简编失其次也　郭雍曰当在天数五上　姚大老亦云然　吴澄曰班时此简犹未错也　毛竒龄曰班志元苞此引经偶参错处】马融荀爽虞翻姚信周氏韩伯陆徳明孔頴达李鼎祚此节在子曰夫易何为者也之上【朱子李衡张浚王宗吴仁杰毛竒龄惠栋从之】程子吕祖谦移天一二十字于天数五之上大衍节之下苏轼朱子移天一下二十字于天数五之上俱在大衍节前【云程子曰宜在此今从之　项安世吴澄胡一桂熊良辅董楷董真卿俞琰同】李心此节仍韩本在后移天数五节合一章【为第十二章　王申子亦主此説】季本以易曰知变化之道者二句连天一天数五二叚总加大衍节上
　　天数五地数五五位相得而各有合天数二十有五地数三十凡天地之数五十有五此所以成变化而行鬼神也
　　马融荀爽虞翻姚信韩伯周氏陆徳明孔頴达李鼎祚此节在大衍节后【朱子李衡张浚王宗吴仁杰毛竒龄从之】程子仍在大衍节后加天一节于此之上【吕祖谦本同郭雍从此説】　苏轼朱子移此节于大衍节前【项安世吴澄胡一桂熊良辅董楷董真卿俞琰梁寅同】李心移此节于韩本天一节下合为第十二章【王氏申子主此説】季本移此节于大衍前程子大衍节天一节天数五节合为第九章【本董楷説廉按吕祖谦第九章云从程子晁氏始大衍节终其知神之所为乎】
　　大衍之数五十其用四十有九分而为二以象两挂一以象三揲之以四以象四时归竒于扐以象閠五嵗再閠故再扐而后挂
　　挂京房作卦云再扐而后布卦
　　干之策二百一十有六坤之策百四十有四凡三百有六十当期之日
　　策荀爽陆绩作册陆徳明李鼎祚曰本亦作防【李心传从之惠栋作防】　期陆徳明曰本又作朞
　　二篇之策万有一千五百二十当万物之数也
　　是故四营而成易十有八变而成卦
　　八卦而小成
　　引而伸之触类而长之天下之能事毕矣
　　伸虞翻作信【李氏集解同　陆徳明曰本又作信音身惠栋从信】班固引作信【见律厯志】
　　显道神徳行是故可与酬酢可与祐神矣
　　酢京房作醋　祐荀爽作侑【本释文及董真卿引本吴澄引作佑】苏轼作佑【吴草庐同云依荀氏】俞琰九家易作右【李鼎祚惠栋同】
　　马融荀爽姚信自大衍之数五十至可与祐神矣为第九章
　　周氏孔頴达自大衍之数五十至可与祐神矣为第八章
　　陆徳明自大衍至此为第五章
　　郭雍自大衍至此为第十章
　　朱震王宗自大衍至此为第七章
　　子曰知变化之道者其知神之所为乎
　　所郭京云当作不【云经字并误作所详文义可明】
　　虞翻云诸本以子曰为章首而荀马又从之甚非【又云此本美大衍四象之作而慈明以为章首尤可怪矣爽字慈明程子曰此二句合与上文相连不当在下廉按马融荀爽周氏孔頴达陆徳明郭雍朱震王宗张浚毛竒龄皆以此节为章首】
　　程子自干之策至其知神之所为乎为第十章吕祖谦惠栋自大衍之数五十至其知神之所为乎为第九章【吕云从程子晁説之】
　　朱子董楷吴澄自天一至其知神之所为乎为第九章【朱子曰门人加子曰以别上文　吴澄曰后人别此节属下章妄増子曰】
　　李心传王申子自大衍之数五十至其知神之所为乎为第十章
　　吴仁杰自大衍之数五十至其知神之所为乎为第七章
　　易有圣人之道四焉以言者尚其辞以动者尚其变以制器者尚其象以卜筮者尚其占
　　圣人之道明僧绍作君子之道　陆徳明曰以动者三句无以字【又云一本四句皆有　吕祖谦云今本下三句皆有以字廉按郑春官太卜注引易有以字惠栋三句无以字】
　　是以君子将有为也将有行也问焉而以言其受命也如向无有远近幽深遂知来物非天下之至精其孰能与于此
　　是以班固艺文志引作是故　魏志文帝纪桓阶引作受命如响　陆徳明曰向又作响石经作响【张横渠朱震王宗李衡张浚王申子胡一桂俞琰熊良辅董真卿俱作响　晁説之曰向古文响字　吕祖谦曰向今本作响　毛竒龄曰虞翻作响云震为响今案李鼎祚引虞説字作向】　至精桓阶引作至赜
　　参伍以变错综其数通其变遂成天地之文极其数遂定天下之象非天下之至变其孰能与于此
　　伍虞翻作五【李鼎祚曰惠栋从五】班固引作五【见律厯志】　天地之文陆徳明云一作天下【晁説之曰王眧素云诸本多作下】　文虞翻陆绩作支【本释文案李鼎祚引虞仍作文云物相杂故曰文】
　　易无思也无为也寂然不动感而遂通天下之故非天下之至神其孰能与于此
　　夫易圣人之所以极深而研几也
　　研蜀才作揅　防郑本旧作机【郑云机当为防陆徳明曰防或作机】
　　唯深也故能通天下之志唯几也故能成天下之务唯神也故不疾而速不行而至
　　子曰易有圣人之道四焉者此之谓也
　　马融荀爽姚信自子曰知变化之道者至此之谓也为第十章
　　虞翻自大衍之数五十至此之谓也为第八章【孔頴达曰变化章与大衍章义不类何得合为一章】
　　周氏孔頴达自大衍至此为第九章
　　郭雍自子曰知变化之道者至此之谓也为第十一章
　　朱震王宗自子曰知变化之道者至此之谓也为第八章
　　吕祖谦朱子吴澄董楷惠栋自易有圣人之道四焉至此为第十章【吕云从程子晁説之】
　　李心王申子自易有圣人之道四焉至此为第十一章【李云在韩本为第八】
　　吴仁杰自易有圣人之道四焉至此为第八章
　　子曰夫易何为者也夫易开物成务冒天下之道如斯而已者也是故圣人以通天下之志以定天下之业以防天下之疑
　　马融荀爽虞翻姚信韩伯陆徳明周氏孔頴达李鼎祚此节之前有天一至地十二十字【朱震李衡张浚王宗吴仁杰毛竒龄惠栋同】李心王申子此节前仍韩本有天一至地十二十字又移天数五一节于天一节后合一章为第十二章
　　夫易开物成务陆徳明曰一本无夫易二字【吴草庐从之删夫易二字惠栋同】　开王肃作闿
　　是故蓍之徳圆而神卦之徳方以知六爻之义易以贡圣人以此洗心退藏于密吉凶与民同患神以知来知以藏徃其孰能与于此哉古之聪明睿知神武而不杀者夫
　　圆陆徳明曰本又作员【晁説之曰古文】　易韩伯音亦【谓变易】陆徳明曰以防反【晁説之曰今从韩】　贡京房陆绩虞翻作工荀爽作功【惠栋作工云工读为功古　者工与功同韩伯俗本作贡】　洗京房荀爽虞翻董遇张璠蜀才作先【石经同　王肃韩伯先读为侁　晁説之曰先古文洗字惠栋云寻古洗字皆作洒无作洗者当从先】　藏刘表作臧【善也晁説之曰无臧字刘训误毛竒龄作刘瓛】俞琰曰当作识【云与多识前言徃行之识同因上文退藏之藏讹为藏藏与识颇相似】　杀马融郑虞翻王肃干寳九师李鼎祚所戒反【惠栋同】徐邈所例反陆绩韩伯如字【陆徳明孔頴达诸儒同】
　　是以明于天之道而察于民之故是兴神物以前民用圣人以此齐戒以神明其徳夫
　　夫荀爽虞翻顾欢絶句众皆以夫字为下句一本无夫字
　　王申子自子曰夫易何为者也至以神明其徳夫为十三章
　　是故阖户谓之坤辟户谓之干一阖一辟谓之变徃来不穷谓之通见乃谓之象形乃谓之器制而用之谓之法利用出入民咸用之谓之神
　　阖惠栋作盍　辟惠栋作辟　马融荀爽姚信自天一至地十子曰夫易至谓之神为第十一章
　　虞翻自天一至地十子曰夫易至谓之神为第九章周氏孔頴达自天一至此为第十章
　　陆徳明自子曰知变化之道者至此为第六章王申子以此节为十四节
　　是故易有太极是生两仪两仪生四象四象生八卦八卦定吉凶吉凶生大业
　　是故法象莫大乎天地变通莫大乎四时县象着明莫大乎日月崇髙莫大乎富贵备物致用立成器以为天下利莫大乎圣人探赜索隐钩深致远以定天下之吉凶成天下之亹亹者莫大乎蓍
　　县张浚作悬【胡一桂熊良辅同】　朱子曰立下疑有阙文荀悦汉纪引作立象成器蔡渊曰立字下当有象字【据吴澄本增象字】　赜九家作册虞翻作啧【李鼎祚惠栋同】
　　亹亹荀爽虞翻作娓娓【荀云娓隂阳之微可成可败李鼎祚作娓按今李本作亹】班固【见艺文志】郑王肃如字【郑云没也王云勉也】　莫大乎蓍大班固【见艺文志】虞翻陆徳明李鼎祚作善【陆云本亦作莫大吕祖谦作善云今作大　李心曰古本作莫善　惠栋从善】
　　是故天生神物圣人则之天地变化圣人效之天垂象见吉凶圣人象之河出图洛出书圣人则之
　　洛班固【艺文志】王肃作雒亷按后汉书天文志宦者传晋书职官志引作天垂象圣人则之刘向説苑后汉书杨易及裴松之魏志文帝纪注辛毘引作垂象见吉凶圣人则之又辛毘作河出图洛出书圣人效之与此不同
　　吴澄自夫易何为者也至圣人则之为第十一章
　　易有四象所以示也系辞焉所以告也定之以吉凶所以防也
　　郭雍曰易有四象节与前文不相属又非别章疑其错简俞琰曰此节当在刚柔者昼夜之象也之下【云张横渠云吉凶变化进退刚柔易之四象廉按俞説合张子郭氏之説而用之】吴澄以此节合书不尽言为一章
　　吕祖谦朱子董楷自子曰夫易何为者也至所以防也为第十一章【吕云从晁説之】
　　吴仁杰自天一至地十子曰夫易至所以防也为第九章
　　李心自子曰夫易至所以防也为第十三章【李云韩本连下章为第九章】
　　王申子自是故易至所以防也为第十五章
　　易曰自天祐之吉无不利子曰祐者助也天之所助者顺也人之所助者信也履信思乎顺又以尚贤也是以自天祐之吉无不利也
　　祐见本卦　班固【武五子】引作君子履信思顺自天祐之吉无不利也　又郑虞翻作有【李鼎祚惠栋作有　晁説之曰又古文有字今文当作有】
　　张子曰此节宜在立心勿恒凶下【上言莫益之故此言多助也】郭雍曰当在易曰憧憧徃来之前【云自易者象也至小人之道也结句助词多称也字所以示也所以告也所以防也皆相类憧憧徃来下二爻皆称易曰故自天祐之宜在其前上篇七爻皆不称易下篇十一爻皆称易与自天祐之文意同　俞琰曰宜从郭氏　梁寅同】朱子曰此无所属恐是错简宜在八章之末【盗之招也之后　姚舜牧同　王申子曰当在盗之招也下】邓伯羔曰非错简也【易疏云易之四象所以示系词所以告者依而行之则见神无不祐助故引大有上九爻词正之】
　　熊朋来作大有上九文言　吴澄为文言三章之三节省子曰字【湛若水作文言　毛竒龄曰文言脱于此者】
　　马融荀爽姚信自是故易有太极至无不利也为第十二章
　　虞翻自是故易有太极至无不利也为第十章周氏孔頴达自是故易有太极至无不利也为第十一章
　　朱震王宗自天一至无不利也为第九章
　　吕祖谦此节为第十二章【吕云从晁説之】
　　吴仁杰以此节为第十章
　　李心此节为第十四章
　　惠栋自天一至地十子曰夫易至无不利也为第十一章
　　子曰书不尽言言不尽意然则圣人之意其不可见乎子曰圣人立象以尽意设卦以尽情伪系辞焉以尽其言变而通之以尽利鼓之舞之以尽神
　　朱子曰两子曰字疑衍其一【子曰字皆后人所加故有此误】
　　吴澄以易有四象节与此章相连为十二章之首【上无易曰自天祐之节】
　　吕祖谦以此节为第十三章【吕云从晁説之】
　　吴仁杰此节为十一章
　　乾坤其易之緼邪乾坤成列而易立乎其中矣乾坤毁则无以见易易不可见则乾坤或防乎息矣
　　是故形而上者谓之道形而下者谓之器化而裁之谓之变推而行之谓之通举而错之天下之民谓之事业韩伯作措【陆徳明孔頴达张子朱震张浚李衡王宗吴澄毛竒龄同】
　　是故夫象圣人有以见天下之赜而拟诸其形容象其物宜是故谓之象圣人有以见天下之动而观其会通以行其典礼系辞焉以防其吉凶是故谓之爻
　　郭京曰误增夫象二字吕祖谦同是故夫象衍文蔡渊曰夫当作爻　赜见前
　　极天下之赜者存乎卦鼓天下之动者存乎辞
　　熊朋来以朱子八章去诸爻释文言者仅余圣人有以见天下之赜九十五字云错简当入接极天下之赜者存乎卦之前
　　化而裁之存乎变推而行之存乎通神而明之存乎其人黙而成之不言而信存乎徳行
　　裁陆徳明曰本又作财【李鼎祚作财】　九家易陆徳明李鼎祚黙而成【无之字　陆云或作黙而成之　吕祖谦曰今本有之字廉按今李本亦有之字】
　　马融荀爽姚信自子曰书不尽言至末为第十三章虞翻自子曰书不尽言至末为第十一章
　　周氏孔頴达自子曰书不尽言至末爲第十二章陆徳明自天一至地十子曰夫易至末爲第七章程子自易有圣人之道四焉至末为第十一章郭雍自子曰夫易何为者也至末爲第十二章朱震王宗自子曰书不尽言至末爲第十章吕祖谦自乾坤其易之緼邪至末为第十四章【云从晁説之】
　　朱子董楷自子曰书不尽言至末为第十二章李心自子曰书不尽言至末为第十五章
　　吴仁杰自乾坤其易之緼邪至末为第十二章王申子自子曰书不尽言至末为第十六章
　　吴澄自易有四象至末为第十二章





　　周易章句证异卷七
<经部,易类,周易章句证异>
　　钦定四库全书
　　周易章句证异卷八
　　内阁中书翟均防撰
　　系辞下
　　吴仁杰作説卦中【见上冯椅説】韩伯作系词下【无字次第八　陆徳明孔頴达周燔张浚李衡同　胡旦胡瑗王洙程逈次第七　吕大防次第八　张子次第四　以上无传字】王肃作系词下【苏子瞻朱震次第八　吕祖谦朱子李宗次第六】
　　八卦成列象在其中矣因而重之爻在其中矣
　　刚柔相推变在其中矣系辞焉而命之动在其中矣命孟喜作明【惠栋从明】
　　吉凶悔吝者生乎动者也
　　刚柔者立本者也变通者趣时者也
　　吉凶者贞胜者也
　　胜姚信作称
　　天地之道贞观者也日月之道贞明者也天下之动贞夫一者也
　　吴仁杰自八卦成列至贞夫一者也为第一章
　　夫干确然示人易矣夫坤隤然示人简矣
　　确许慎作寉【髙至也惠栋同】　隤孟喜作退【惠栋同】陆绩董遇姚信作妥
　　爻也者效此者也象也者像此者也
　　像虞翻作象【李鼎祚惠栋同】
　　爻象动乎内吉凶见乎外功业见乎变圣人之情见乎辞
　　郭雍朱震王宗王申子吴澄自八卦成列至见乎词为第一章
　　天地之大徳曰生圣人之大寳曰位何以守位曰仁何以聚人曰财理财正辞禁民为非曰义
　　寳孟喜作保　仁陆徳明作人【晁説之本作人　吕祖谦曰人今本作仁当从释文　朱子作人云吕氏从古葢所谓非众罔与守邦　吴澄作人　俞琰曰上下文义详之当依作人　董楷徐在汉查慎行作人　灵格曰仁不必改人】王肃宋衷卞伯玉桓元明僧绍作仁【吴草庐以王卞桓明诸本作仁误　孔頴达李鼎祚诸儒作仁廉按郑注礼运引作仁周书苏绰引易作仁梁刘昭注后汉书梁统引易作仁蔡邕亦云以仁守位知当时本作仁李心曰蔡邕所云则汉前已用仁字非始于王肃　毛竒龄曰释文作人宋作伪古本从之致本义以后多改人字误甚】　禁民汉书食货志晋书刑法志引作人【李贤注梁统引作人】　吴澄曰与上文不相属当为下章之首　龙仁夫曰五句恐是他经误入　季本以将叛者三十七字移置此下别为一章【毛竒龄曰何无忌至此】周氏庄氏孔頴达吕祖谦朱子项安世黄震董楷惠栋自八卦成列至曰义为第一章
　　吴仁杰自夫干确然至曰义为第二章
　　古者包牺氏之王天下也仰则观象于天俯则观法于地观鸟兽之文与地之宜近取诸身远取诸物于是始作八卦以通神明之徳以类万物之情
　　包孟喜京房作伏郑作包虞翻作庖陆徳明曰本又作庖【李氏鼎祚惠栋同】　牺孟喜京房作戯陆徳明作羲王昭素曰与天地之宜诸本多有天字【晁説之朱子从其説】
　　【廉按班固艺文志作宓戯氏仰观象于天俯观法于地观鸟兽之文与地之宜又司马贞史记补引此亦无天字九家易韩伯李鼎祚孔頴达俱无天字王云多有天字不知何据】
　　作结绳而为网罟以佃以渔盖取诸离
　　马融虞翻姚信陆徳明李鼎祚作为罟【无罔字马云犹网也　吕祖谦作为罟　惠栋作为罟云罟读为□古文二字并故误也钟鼎文皆然】黄頴干凿度作为□罟【李氏心曰纬书出先汉既有罔字则隋唐本无者非也廉按□古文作□时本亦作网】　佃虞翻作田【李氏鼎祚惠栋同　陆徳明曰佃本亦作田】　渔虞翻作鱼【李氏鼎祚惠栋同　陆徳明曰渔本亦作鱼】
　　包牺氏没神农氏作斲木为耜揉木为耒耒耨之利以教天下盖取诸益
　　包见上　陆徳明曰本或作揉木为耒耨非　耒耨王昭素曰耨诸本或作耜【晁説之曰耜乃合上文吴澄作耜云冩者伪右傍防字为辱廉按孟喜马融本作耨】
　　日中为市致天下之民聚天下之货交易而退各得其所盖取诸噬嗑
　　神农氏没黄帝尧舜氏作通其变使民不倦神而化之使民冝之易穷则变变则通通则久是以自天祐之吉无不利黄帝尧舜垂衣裳而天下治盖取诸乾坤陆徳明曰本亦作易穷则变通则久　吴澄无是以自天祐之二句【云十字系文言释大有上九爻词此重出】　祐见本卦
　　刳木为舟剡木为楫舟楫之利以济不通致远以利天下盖取诸涣
　　刳九家易陆徳明李鼎祚作挎【吕祖谦曰挎今本作刳　董楷惠栋作挎】剡九家易陆徳明李鼎祚作掞【吕祖谦曰掞今本作剡　董楷惠栋】
　　【作掞】　楫陆徳明曰本又作檝　陆徳明曰一本无致远以利天下句　朱子曰致远以利天下疑衍【俞琰从之查慎曰似不必从】吴澄删此六字【云此六字见下文重出　陈仁锡删此句】
　　服牛乗马引重致远以利天下盖取诸随
　　服许慎作□【晁説之音偹　俞琰曰史记伯□即左传伯服□与服通广韵□有两音一音服一音偹□但音偹不音服　惠栋作□云古服字孟喜作□郑注特牲馈食礼云古偹为复或作□古音通也】　陆徳明曰一本无以利天下句
　　重门击柝以待暴客盖取诸豫
　　柝许慎作又作【晁说之曰今本説文出此字非古本説文也】九家易作【李氏鼎祚惠栋同】　暴郑作虣【荀九家易干宝李鼎祚同　惠栋从虣按朱彛尊毛竒龄引郑作虣】
　　防木为杵掘地为臼臼杵之利万民以济盖取诸小过掘虞翻作阙地为臼【李鼎祚惠栋同】
　　木为弧剡木为矢弧矢之利以威天下盖取诸暌上古穴居而野处后世圣人易之以宫室上栋下宇以待风雨葢取诸大壮
　　古之葬者厚衣之以薪葬之中野不封不树丧期无数后世圣人易之以棺椁盖取诸大过
　　班固作藏之中野【见刘向张释之引】范奕引作古之葬者衣以藏之中野【见赵咨　惠栋云塟有作藏者古藏同音】　封虞翻云古窆字　丧吕祖谦作□【云今作丧】
　　上古结绳而治后世圣人易之以书契百官以治万民以察盖取诸夬
　　世许慎作代
　　周氏庄氏孔頴达朱子黄震董楷惠栋古者至盖取诸夬为第二章
　　王申子自天地之大徳至诸夬为第二章
　　是故易者象也象也者像也
　　像也孟喜京房虞翻董遇姚信崔憬李鼎祚作象陆徳明孔頴达诸本作像
　　谨案　周易折中以此节为上章结语文【云凡章首不用是故是故承上结上之词诸儒以此节为上章结语近是】
　　彖者材也
　　爻也者效天下之动者也
　　是故吉凶生而悔吝着也
　　郭雍朱震王宗吴澄自天地之大徳至悔吝着也为第二章【朱子曰胡旦分天地之大徳为一章阳卦多隂为一章考之文义当从龚原本亦然】吕祖谦项安世自古者包牺氏之王天下也至悔吝着也为第二章【云从晁説之】
　　朱子董楷惠栋自是故易者至悔吝着也为第三章吴仁杰自是故易者至悔吝着也为第三章
　　阳卦多隂隂卦多阳
　　其故何也阳卦竒隂卦耦
　　俞琰曰五句疑错简当属前章
　　其徳行何也阳一君而二民君子之道也隂二君而一民小人之道也
　　俞琰曰其徳行何也一节疑错简当属前章贞夫一之下
　　朱子董楷惠栋自阳卦多隂至小人之道也为第四章
　　项安世自阳卦多隂至小人之道也为第三章王申子自是故易者至小人之道也为第三章
　　易曰憧憧徃来朋从尔思子曰天下何思何虑天下同归而殊途一致而百虑天下何思何虑
　　憧见本爻　吴澄省子曰字
　　日徃则月来月徃则日来日月相推而明生焉寒徃则暑来暑徃则寒来寒暑相推而嵗成焉徃者屈也来者信也屈信相感而利生焉
　　屈荀爽李鼎祚作诎　信陆徳明曰本又作伸
　　尺蠖之屈以求信也龙蛇之蛰以存身也精义入神以致用也利用安身以崇徳也
　　蛇陆徳明作虵【惠栋本从虵】　存身释文作全身【吕祖谦云全身今作存身廉按李鼎祚云诸本作存身朱本从释文则知本义当作全今作存者悮】
　　过此以徃未之或知也穷神知化徳之盛也
　　周氏庄氏孔頴达自是故易者象也至徳之盛也为第三章
　　熊朋来曰四节作咸九四文言　吴澄作文言四章之一节【湛若水云是文言　毛竒龄云文言脱于此】
　　易曰困于石据于蒺藜入于其宫不见其妻凶子曰非所困而困焉名必辱非所据而据焉身必危既辱且危死期将至妻其可得见邪
　　期陆绩陆徳明作其【期李心吴澄董楷作其吕祖谦作其云今本作期】熊朋来作困六三文言　吴澄为文言四章之六节省子曰字【湛若水毛竒龄亦云文言】
　　易曰公用射隼于髙墉之上获之无不利子曰隼者禽也弓矢者器也射之者人也君子藏器于身待时而动何不利之有动而不括是以出而有获语成器而动者也
　　熊朋来作觧上六文言　吴澄作文言四章之三节省子曰字
　　子曰小人不耻不仁不畏不义不见利不劝不威不惩小惩而大诫此小人之福也易曰屦校灭趾无咎此之谓也
　　劝郭京作动【云误作劝凡悔吝所生由乎动者则是小人见利而动　毛竒龄云劝与惩对待之文郭京误】　惩虞翻李鼎祚作征【惠栋同】　诫虞翻李鼎祚作戒
　　熊朋来作噬嗑初九文言　吴澄作文言三章之六节【湛若水毛竒龄作文言】
　　善不积不足以成名恶不积不足以灭身小人以小善为无益而弗为也以小恶为无伤而弗去也故恶积而不可掩罪大而不可觧易曰何校灭耳凶
　　掩虞翻李鼎祚作弇【惠栋同】
　　熊朋来作噬嗑上九文言　吴澄作文言三章之七节【湛若水毛竒龄同作文言】
　　子曰危者安其位者也亡者保其存者也乱者有其治者也是故君子安而不忘危存而不忘亡治而不忘乱是以身安而国家可保也易曰其亡其亡系于包桑汉书刘向引作安不忘危存不忘亡
　　熊朋来作否九五文言　吴澄作文言三章之一节省子曰字【湛若水毛竒龄同作文言】
　　子曰徳薄而位尊知小而谋大力小而任重鲜不及矣易曰鼎折足覆公餗其形渥凶言不胜其任也
　　知小虞翻李鼎祚作知少　【按今李本亦作小】力小同【石经惟力小作少】　鲜虞翻陆徳明李鼎祚作尟【虞云尟少也　董楷同　吕祖谦云尟今作鲜　惠栋云尟亦作尠俗作鲜】　餗形渥见本爻
　　熊朋来作鼎九四文言　吴澄作文言四章之七节省子曰字【湛若水毛竒龄同作文言】
　　子曰知几其神乎君子上交不谄下交不凟其知几乎几者动之微吉之先见者也君子见几而作不俟终日易曰介于石不终日贞吉介如石焉宁用终日防可识矣君子知微知彰知柔知刚万夫之望
　　汉书楚元王引作吉凶之先见者也又艺文志引易无凶字【廉按两处不同】孔頴达云诸本或有凶字其定本则无【向吉而背凶违凶而就吉无复有凶故特云吉　二程子张子诸儒説同】朱子云汉书吉之之间有凶字似是漏字【吴澄増凶字　胡炳文俞琰梁寅同朱子説杨庭筠云象防曰朱子从汉书非也廉按虞翻诸儒俱无凶字】
　　熊朋来作豫六二文言　吴澄作文言三章之五节【湛若水毛竒龄同作文言】
　　子曰顔氏之子其殆庶几乎有不善未尝不知知之未尝复行也易曰不远复无只悔元吉
　　只字见本爻
　　熊朋来作复初九文言　吴澄作文言三章之八节省子曰字【湛若水毛竒龄同作文言】
　　天地絪緼万物化醇男女搆精万物化生易曰三人行则损一人一人行则得其友言致一也
　　絪緼许慎作壹□李鼎祚作壹□【毛竒龄曰李鼎祚作纭廉按与今李本异　惠栋作壹□】陆徳明本又作氤氲【查慎行曰絪緼与氤氲同】后汉书张衡引作烟煴班固注引蔡邕説作絪緼【晁説之曰壹□文絪緼古文氤氲文】　醇宋本亦作亨【毛居正六经正误曰醇作亨误】　构郑作觏【云合也惠栋同】　李衡作媾
　　熊朋来作损六三文言　吴澄作文言四章之四节【湛若水毛竒龄同作文言】
　　子曰君子安其心而后动易其心而后语定其交而后求君子修此三者故全也危以动则民不与也惧以语则民不应也无交而求则民不与也莫之与则伤之者至矣易曰莫益之或击之立心勿恒凶
　　危以动则民不与之与郭京作辅【云辅助之义误作与】吴澄作兴【云与字与下文重兴应则韵叶】
　　熊朋来作益上九文言　吴澄作文言传四章之五节【湛若水毛竒龄同作文言】
　　朱震云张载曰下文当云易曰自天祐之吉无不利子曰天之所助者顺也人之所助者信也履信思乎顺又以尚贤也是以自天祐之吉无不利也
　　周氏庄氏孔頴达自易曰困于石至立心勿恒凶为第四章
　　朱震吕祖谦王宗自阳卦多隂至立心勿恒凶为第三章【朱云从胡旦龚原分章吕云从晁説之分章】
　　朱子董楷惠栋自易曰憧憧徃来至立心勿恒凶为第五章
　　黄震自是故易者至立心勿恒凶为第三章
　　吴仁杰自阳卦多隂至立心勿恒凶为第四章项安世王申子自易曰憧憧徃来至立心勿恒凶为第四章
　　子曰乾坤其易之门邪干阳物也坤隂物也隂阳合徳而刚柔有体以体天地之撰以通神明之徳
　　吴澄省子曰字　门邪陆徳明又作门户邪顔之推家训引作门户
　　其称名也杂而不越于稽其类其衰世之意邪
　　越许慎作
　　吕祖谦吴仁杰自子曰乾坤其易之门邪至衰世之意邪为第四章【云从晁説之】
　　夫易彰徃而察来而微显阐幽开而当名辨物正言防辞则备矣
　　彰虞翻李鼎祚作章　朱子曰而微显恐当作微显而开而之而亦疑有误【叶尔瞻曰三而多有着落似无误】　李鼎祚以开而当名防节何楷开当【句】名辨物正【句】
　　其称名也小其取类也大其防远其辞文其言曲而中其事肆而隐因贰以济民行以明失得之报
　　贰郑云当为弍【晁説之曰弍古文】虞翻作二
　　周氏庄氏孔頴达项安世自乾坤其易之门邪至以明失得之报为第五章
　　朱震王宗黄震自乾坤其易之门邪至以明失得之报为第四章
　　吕祖谦吴仁杰自夫易彰徃而察来至以明失得之报为第五章【云从晁説之】
　　朱子董楷惠栋自乾坤其易之门邪至以明失得之报为第六章
　　吴澄自阳卦多隂至以明失得之报为第四章【按澄以阳卦多隂四十五字移置乾坤其易之门上云小人之道也旧有文言释错简十一节间隔之故与乾坤其易之门不相属遂于乾坤上加子曰字而分为别章今定错简归文言删去子曰字而此章复合为一】
　　易之兴也其于中古乎作易者其有忧患乎
　　王申子自乾坤其易之门邪至其有忧患乎为第五章
　　是故履徳之基也谦徳之柄也复徳之本也恒徳之固也损徳之脩也益徳之裕也困徳之辨也井徳之地也巽徳之制也
　　脩马融作循　辨郑陆徳明李鼎祚作辩
　　履和而至谦尊而光复小而辨于物恒杂而不厌损先难而后易益长裕而不设困穷而通井居其所而迁巽称而隐
　　履以和行谦以制礼复以自知恒以一徳损以远害益以兴利困以寡怨井以辨义巽以行权
　　周氏庄氏孔頴达吕祖谦项安世自易之兴也至巽以行权为第六章【吕云从晁説之】
　　朱震黄震王宗自易之兴也至巽以行权为第五章
　　朱子董楷惠栋自易之兴也至巽以行权为第七章王申子自是故履至巽以行权为第六章
　　吴澄自易之兴也至巽以行权为第四章
　　易之为书也不可远为道也屡迁变动不居周流六虚上下无常刚柔相易不可为典要惟变所适
　　其出入以度外内使知惧
　　朱子本义曰此句未详疑有脱误【语録云据文势合作使内外知惧】
　　又明于忧患与故无有师保如临父母
　　初率其辞而揆其方既有典常茍非其人道不虚行率虞翻作帅【云率正也　李鼎祚同　惠栋同】
　　朱震黄震自易之为书也不可远至道不虚行为第六章【云从龚原】
　　吕祖谦项安世王申子自易之为书也不可远至道不虚行为第七章【吕云从晁説之】
　　朱子董楷惠栋自易之为书也不可远至道不虚行为第八章
　　吴澄自易之为书也不可远至道不虚行为第五章
　　易之为书也原始要终以为质也六爻相杂唯其时物也
　　其初难知其上易知本末也初辞拟之卒成之终若夫杂物撰徳辨是与非则非其中爻不备
　　撰郑作算【云数也】
　　噫亦要存亡吉凶则居可知矣知者观其彖辞则思过半矣
　　噫王肃于力反陆徳明于其反　亦要陆徳明曰一妙反絶句又一遥反则句至吉凶
　　季本以噫字下二十三字移置其刚胜邪之后周氏庄氏孔頴达朱震自易之为书也原始要终至思过半矣为第七章
　　二与四同功而异位其善不同二多誉四多惧近也柔之为道不利远者其要无咎其用柔中也
　　郭京曰注云惧近也今本误以近也字为正文近字仍脱惧字【毛竒龄云案今王注已无惧近也句而康伯所注仍有四近于君故多惧语则直是经文岂可妄为之説】
　　三与五同功而异位三多凶五多功贵贱之等也其柔危其刚胜邪
　　朱震自二与四同功至其刚胜邪为第八章【云龚本原始要终合易之为书也为一章误矣今从故本】
　　吕祖谦项安世吴仁杰王申子自易之为书也原始要终至其刚胜邪为第八章
　　朱子董楷惠栋自易之为书也原始要终至其刚胜邪为第九章
　　黄震自易之为书也原始要终至其刚胜邪为第七章
　　吴澄自易之为书也原始要终至其刚胜邪为第六章
　　易之为书也广大悉备有天道焉有人道焉有地道焉兼三才而两之故六六者非它也三才之道也
　　才石经作材
　　道有变动故曰爻爻有等故曰物物相杂故曰文文不当故吉凶生焉
　　吕祖谦项安世王申子吴仁杰自易之为书也广大悉备至故吉凶生焉为第九章【云从晁説之】
　　朱子董楷惠栋自易之为书也广大悉备至故吉凶生焉为第十章
　　黄震自易之为书也广大悉备至故吉凶生焉为第八章
　　王宗自易之为书也广大悉备至故吉凶生焉为第六章
　　吴澄自易之为书也广大悉备至故吉凶生焉为第七章
　　易之兴也其当殷之末世周之盛徳邪当文王与纣之事邪是故其辞危危者使平易者使倾其道甚大百物不废惧以终始其要无咎此之谓易之道也
　　周氏庄氏孔頴达自二与四同功至易之道也为第八章
　　朱震自易之为书也广大悉备至易之道也为第九章
　　吕祖谦项安世王申子吴仁杰自易之兴也至易之道也为第十章【云从晁説之】
　　朱子董楷惠栋自易之兴也至易之道也为第十一章
　　黄震自易之兴也至易之道也为第九章
　　夫干天下之至健也徳行恒易以知险夫坤天下之至顺也徳行恒简以知阻
　　能説诸心能研诸侯之虑定天下之吉凶成天下之亹亹者
　　王昭素曰剰侯之二字必是王辅嗣以后郑康伯以前错【司马温公曰王辅嗣畧例曰能研诸虑则侯之衍字　张子朱震郭雍朱子吴澄衍侯之二字】虞翻韩伯有侯之二字【虞云干初之坤为震震为诸侯故能研诸侯之虑　晁説之曰虞翻亦作诸侯其谬久矣　毛竒龄曰诸侯之虑即天下之虑与前后天下相应】
　　是故变化云为吉事有祥象事知器占事知来
　　祥李鼎祚亦作详
　　天地设位圣人成能人谋鬼神百姓与能
　　吴仁杰自夫干天下之至健也至百姓与能为第十一章
　　八卦以象告爻彖以情言刚柔杂居而吉凶可见矣吴仁杰自八卦以象告至而吉凶可见矣为第十二章
　　变动以利言吉凶以情迁是故爱恶相攻而吉凶生远近相取而悔吝生情伪相感而利害生凡易之情近而不相得则凶或害之悔且吝
　　王弼李鼎祚则凶【句】
　　吴仁杰自变动以利言至悔且吝为第十三章
　　将叛者其辞慙中心疑者其辞枝吉人之辞寡躁人之辞多诬善之人其辞防失其守者其辞屈
　　屈侯果李鼎祚作誳　冯椅曰此节错简【与易全不相闗　王介甫郭子和亦尝疑之】
　　周氏庄氏孔頴达自夫干天下之至健也至末为第九章
　　朱震黄震自夫干天下之至健也至末为第十章吕祖谦项安世王申子自夫干天下之至健也至末为第十一章
　　朱子董楷惠栋自夫干天下之至健也至末为第十二章
　　王宗自易之兴也至末为第七章
　　吴澄自易之兴也至末为第八章
　　吴仁杰自将叛者至其辞屈为第十四章
　　吴澄曰系词上下篇共二十章章首端以天地字者三以圣人字者二以易字者十一以彖爻以一隂一阳以八卦以阳卦以隂卦者各一旧本有子曰者六先儒以为后人所加今考之易其至矣乎知变化之道者其知神之所为乎皆是前章之结语后之分章者欲以此为后章之起语书不尽言乾坤其易之门邪皆是连上文共为一章后之分章者欲分截自此别为一章故四处加子曰字以别之易有圣人之道四焉者是再提章首起句为结句圣人立象以尽意是以答语答上文问语故两处亦各加子曰字今并删去庶俾读者不致生疑而妄谓系辞非夫子所作云











　　周易章句证异卷八
　　钦定四库全书
　　周易章句证异卷九
　　内阁中书翟均廉撰
　　文言
　　郑文言与説序杂合为一卷【本崇文总目　案淳于后谓康成合彖象于经不言合文言于经也朱震吕祖谦尝从其説林票亦以文言与説序杂合为一卷】王弼附文言于乾坤二卦【小象之后　陆徳明孔頴达李鼎祚及苏轼张子程子从之　宋子夏朱震李衡郑汝谐项安世王宗赵彦肃王申子李简董楷同　周燔文言亦附小象后惟大象列卦词前　董真卿文言附小象后惟大象列彖前　李过方逢辰文言释彖处附彖后大象前释爻处附小象后　赵汝楳文言释彖处附爻辞前无文言曰等字】胡旦复出文言别为一篇【析干文言为第四坤文言为第五在小象后上系前　胡瑗合乾坤文言次第五在小象后上系前　程迥次同惟象分上下　吴仁杰亦同惟以小象为系词下以系词为説卦　邵子晁説之次第四在象后系词前　吕大防连二经次第九在小系后説卦前　吕祖谦次第七在系词下后説卦前朱子从之　税与权吴澄胡炳文胡一桂熊良辅梁寅诸人同　俞琰次第九在大象后説卦前】王洙卦辞文言俱不附经【卦词为一篇次第一文言次第五】　蔡
　　渊彖仍附经中出文言列系辞后【云古本文言下有字今脱案吕祖谦朱子税与权吴澄诸儒俱有字】
　　郑厚无文言【云后人所作】
　　元者善之长也亨者嘉之会也利者义之和也贞者事之干也
　　王弼加文言曰三字于首【孔颖达李鼎祚苏轼张子程子诸儒同　吕祖谦朱子复析文言为一篇省文言曰三字　毛竒龄曰宋儒伪造古易谓王氏附文言于乾坤因加文言字以别之不知文言章次皆旧所定】赵汝楳无文言曰三字【直接彖】　左穆姜引作元体之长也亨嘉之会也利义之和也贞事之干也
　　君子体仁足以长人嘉会足以合礼利物足以和义贞固足以干事
　　左穆姜引无君子字　体仁京房荀爽董遇作体信【毛竒龄云误】　嘉会穆姜引作嘉体　利物孟喜京房荀爽陆绩作利之
　　君子行此四徳者故曰乾元亨利贞
　　初九曰潜龙勿用何谓也子曰龙徳而隐者也不易乎世不成乎名遯世无闷不见是而无闷乐则行之忧则违之确乎其不可拔潜龙也
　　吴澄省子曰字【云子曰后人所加　后五节同】　陆徳明李鼎祚作不易世不成名【廉案唐以后本不易乎世不易乎名】　遯惠栋作确惠栋作寉
　　九二曰见龙在田利见大人何谓也子曰龙徳而正中者也庸言之信庸行之谨闲邪存其诚善世而不伐徳博而化易曰见龙在田利见大人君徳也
　　吴澄无易曰见龙在田三句【云十三字葢下文重出】　郑作闲邪以存其诚【本晁説之】
　　九三曰君子终日干干夕惕若厉无咎何谓也子曰君子进徳脩业忠信所以进徳也脩辞立其诚所以居业也知至至之可与防也知终终之可与存义也是故居上位而不骄在下位而不忧故干干因其时而惕虽危无咎矣
　　惠栋亦作夕惕若夤
　　九四曰或跃在渊无咎何谓也子曰上下无常非为邪也进退无恒非离羣也君子进徳脩业欲及时也故无咎
　　郑作君子进徳脩业及时无欲字也字【本晁説之惠栋同】
　　九五曰飞龙在天利见大人何谓也子曰同声相应同气相求水流湿火就燥云从龙风从虎圣人作而万物覩本乎天者亲上本乎地者亲下则各从其类也作马融作起
　　上九曰亢龙有悔何谓也子曰贵而无位高而无民贤人在下位而无辅是以动而有悔也
　　熊朋来湛若水呉澄毛竒龄俱以系辞亢龙有悔节为即文言脱误
　　潜龙勿用下也
　　见龙在田时舍也
　　终日干干行事也
　　或跃在渊自试也
　　飞龙在天上治也
　　亢龙有悔穷之灾也
　　郑作穷志灾也【本晁説之】
　　乾元用九天下治也
　　潜龙勿用阳气潜藏
　　见龙在田天下文明
　　终日干干与时偕行
　　或跃在渊乾道乃革
　　飞龙在天乃位乎天徳
　　亢龙有悔与时偕极
　　乾元用九乃见天则
　　乾元者始而亨者也
　　利贞者性情也
　　郑作情性也【本晁説之朱震呉澄惠栋同】
　　干始能以美利利天下不言所利大矣哉
　　郑作干始而以美利利天下【本晁説之　李鼎祚惠栋同廉案而古能字説见上经】
　　大哉干乎刚健中正纯粹精也
　　粹惠栋作晬【荀子非相曰而能容杂刘渊林吴都赋注云不杂曰晬杂者晬之反】
　　六爻挥旁通情也
　　挥陆徳明本亦作辉【义取光辉】
　　时乘六龙以御天也云行雨施天下平也
　　君子以成徳为行日可见之行也潜之为言也隐而未见行而未成是以君子弗用也
　　君子学以聚之问以辨之寛以居之仁以行之易曰见龙在田利见大人君徳也
　　九三重刚而不中上不在天下不在田故干干因其时而惕虽危无咎矣
　　九四重刚而不中上不在天下不在田中不在人故或之或之者疑之也故无咎
　　朱子曰九四非重刚重字疑衍【陆时位曰虞仲翔云以干接干故重刚李鼎祚重卦自此二爻始故云朱义谓阳爻阳位为重刚而以九四重刚为衍文失象防矣廉按诸儒皆作重刚胡炳文本义通释梁寅易叅义熊良辅本义集成亦不从本义】
　　夫大人者与天地合其徳与日月合其明与四时合其序与鬼神合其吉凶先天而天弗违后天而奉天时天且勿违而况于人乎况于鬼神乎
　　而况于人乎李鼎祚无而字
　　亢之为言也知进而不知退知存而不知亡知得而不知丧
　　其唯圣人乎知进退存亡而不失其正者其唯圣人乎首句王肃作愚人后结始作圣人【俞琰曰王肃谬矣胡瑗以首句为羡文】呉澄删去首句
　　坤至柔而动也刚至静而徳方
　　王弼以下附坤卦者皆有文言曰三字
　　后得主而有常
　　程子曰主下脱利字【朱子从之　郑汝谐王申子胡一桂胡炳文董楷梁寅陆仁锡林希元程竹山同　余苞曰程朱以主利句遂以文言为阙文然观彖意未见其为阙文也　陆时位曰朱子考亭云当有利字武断之过毛竒龄曰程朱増此字曲全主利之説】
　　含万物而化光
　　坤道其顺乎承天而时行
　　张元冲载晋王易本作顺承乎天而时行【毛竒龄曰乃与顺承天合较似有理】
　　积善之家必有余庆积不善之家必有余殃臣弑其君子弑其殳非一朝一夕之故其所由来者渐矣由辨之不早辨也易曰履霜坚氷至盖言顺也
　　辨荀爽作变【晁説之云辨古文变字】　顺杨万里曰当作驯朱子曰古字顺慎通用此当作慎【胡氏炳文曰诸家释顺字谓善与不善皆由顺而后释本义作慎言当辨之于微也读作顺字不若慎字有下工夫处　呉澄改作慎廉案荀爽及程子诸儒皆作顺训与慎义异】
　　直其正也方其义也君子敬以直内义以方外敬义立而徳不孤直方大不习无不利则不疑其所行也俞琰云或曰礼记云直其政政乃敬之讹敬讹为政政又转而为正【案惠栋云正当为敬字之误　毛竒龄云案古文变换处多不拘此不必穿凿】俞琰曰刘元城尝改敬以直内为正以直内不知言敬则正在其中　张璠曰直方大上有象曰二字【惠栋同】
　　隂虽有美含之以从王事弗敢成也地道也妻道也臣道也地道无成而代有终也
　　宋衷作含之以从王事【句朱震同　张振渊曰当以含之以从王事为句若依胡云峯以隂虽有美含之为句则以从王事上反费转折　查慎行同　项安世曰以含之连下文读者非亷案诸儒俱以含之絶句】
　　天地变化草木蕃天地闭贤人隐易曰括囊无咎无誉盖言谨也
　　君子黄中通理
　　王申子以君子黄中【句云通理二字即小象文在中之意非连黄中为句】
　　正位居体
　　美在其中而畅于四支于事业美之至也
　　隂疑于阳必战为其嫌于无阳也故称龙焉犹未离其类也故称血焉夫黄者天地之杂也天而地黄荀爽虞翻姚信蜀才作隂凝于阳【晁説之曰疑古文凝字　惠栋从凝】嫌荀爽虞翻陆绩九家易董遇作兼【李氏鼎祚同惠栋作兼】
　　【云俗作嫌】郑作慊【读如羣公溓之溓古书作立心与水相近读者失之故作溓溓杂也廉案释文引郑作谦此本诗采薇正义　毛竒龄曰兼慊溓皆非正义】　杂惠栋作襍熊朋来吴澄湛若水毛竒龄以系辞中十六卦爻辞十八节皆属文言【説详系辞】










　　周易章句证异卷九
　　钦定四库全书
　　周易章句证异卷十
　　内阁中书翟均防撰
　　说卦
　　按隋书经籍志序秦焚书周易以卜筮得存惟失説卦三篇后河内女子得之吕祖谦曰韩康伯説卦乃止一篇而别出序杂
　　孔頴达称郑旧説説卦在文言后次第八自郑附彖象于经文言説卦序卦杂卦犹合为一卷王弼又附文言于经韩伯説卦序卦杂卦合为一卷连二经六卷为第九孔頴达从之　胡旦説卦在下繋后【第八胡瑗王洙程子同　周燔次第九】邵子在系辞后【第六　晁説之同】吕大防在文言后【连二经次第十】吕祖谦作説卦在文言后【次第八　朱子诸儒从之　俞琰次第九】呉仁杰作説卦下【次第八以上系为説卦上以下系为説卦中　冯椅同】郑无説卦【云后人所作】
　　昔者圣人之作易也幽赞于神明而生蓍
　　赞陆徳明曰本或作赞
　　参天两地而倚数
　　天陆徳明曰或作夫者非
　　倚蜀才作竒【晁氏説之曰竒古文】
　　观变于隂阳而立卦挥于刚柔而生爻和顺于道徳而理于义穷理尽性以至于命
　　观变陆徳明曰一本作观变化
　　孔頴达朱震郭雍李衡朱子项安世吕祖谦吴澄王宗吴仁杰自昔者至穷理尽性以至于命为第一章
　　昔者圣人之作易也将以顺性命之理是以立天之道曰隂与阳立地之道曰柔与刚立人之道曰仁与义兼三才而两之故易六画而成卦分隂分阳迭用柔刚故易六位而成章
　　六位虞翻作六画【云干三画成天文坤三画成地理陆徳明本又作六画　李鼎祚惠栋从画】
　　孔頴达朱震郭雍李衡朱子吕祖谦吴澄项安世王宗吴仁杰自昔者至六位而成章为第二章王申子惠栋自昔者圣人之作易也幽赞于神明而生蓍至六位而成章为第一章
　　天地定位山泽通气雷风相薄水火不相射八卦相错射虞翻陆绩姚信董遇王肃音亦【厌也】
　　数徃者顺知来者逆是故易逆数也
　　孔頴达朱震郭雍朱子李衡吕祖谦吴澄王宗吴仁杰自天地定位至易逆数也为第三章
　　雷以动之风以散之雨以润之日以晅之艮以止之兑以説之干以君之坤以藏之
　　晅陆徳明曰本又作暅李鼎祚作烜【吕祖谦烜今作晅】张浚作暄【疑误】　君郭京作居【云居误作君此节明八卦长养万物之功无君臣父子之义】
　　王申子惠栋自天地定位至坤以藏之为第二章朱子李衡郭雍吕祖谦王宗吴仁杰自雷以动之至坤以藏之为第四章
　　项安世自天地定位至坤以藏之为第三章
　　帝出乎震齐乎巽相见乎离致役乎坤説言乎兑战乎干劳乎坎成言乎艮
　　李衡朱子郭雍吕祖谦王宗吴澄自帝出乎震至成言乎艮为第五章
　　王申子自帝出乎震至成言乎艮为第三章
　　万物出乎震震东方也齐乎巽巽东南也齐也者言万物之洁齐也离也者明也万物皆相见南方之卦也圣人南面而听天下向明而治盖取诸此也坤也者地也万物皆致养焉故曰致役乎坤兑正秋也万物之所説也故曰説言乎兑战乎干干西北之卦也言隂阳相薄也坎者水也正北方之卦也劳卦也万物之所归也故曰劳乎坎艮东北之卦也万物之所成终而所成始也故曰成言乎艮
　　洁韩伯李鼎祚作絜【吴澄惠栋同】
　　孔頴达自雷以动之至成言乎艮为第四章
　　神也者妙万物而为言者也动万物者莫疾乎雷桡万物者莫疾乎风燥万物者莫熯乎火説万物者莫説乎泽润万物者莫润乎水终万物始万物者莫盛乎艮故水火相逮雷风不相悖山泽通气然后能变化既成万物也
　　妙郑王肃董遇作眇【董云眇成也　晁説之曰眇古文妙字】　熯乎火许慎作□乎离　莫盛盛郑音成【裹也　按董真卿引郑盛作成】　故水火相逮陆徳明作水火不相逮【郑宋衷陆绩王廙李鼎祚诸儒皆无不字　董楷有不字　吴澄云无不字者非　毛竒龄云有不字者误】
　　呉仁杰自帝出乎震至妙万物而为言者也为第五章自动万物者至既成万物也为第六章
　　李衡自万物至妙万物而为言者也为第六章朱震自雷以动至既成万物也为第四章
　　项安世自帝出乎震至既成万物也为第四章惠栋自帝出乎震至既成万物也为第三章
　　孔頴达自神也者至既成万物也为第五章
　　郭雍王宗吕祖谦朱子呉澄自神也者至既成万物也为第六章
　　王申子自神也者至既成万物也为第四章
　　李衡自动万物者至既成万物也为第七章
　　干健也坤顺也震动也巽入也坎陷也离丽也艮止也兑説也
　　孔頴达自干健也至兑说也为第六章
　　朱震自干健也至兑说也为第五章
　　朱子郭雍吕祖谦吴澄吴仁杰王宗自干健也至兑説也为第七章
　　李衡自干健也至兑说也为第八章
　　干为马坤为牛震为龙巽为鸡坎为豕离为雉艮为狗兑为羊
　　豕京房作彘
　　孔頴达自干为马至兑为羊为第七章
　　朱震王申子自干为马至兑为羊为第六章
　　郭雍王宗吕祖谦朱子吴仁杰吴澄自干为马至兑为羊为第八章
　　李衡自干为马至兑为羊为第九章
　　干为首坤为腹震为足巽为股坎为耳离为目艮为手兑为口
　　朱震曰郑本此节在干为马之前
　　孔頴达自干为首至兑为口为第八章
　　朱震王申子自干为首至兑为口为第七章
　　郭雍王宗吕祖谦朱子吴仁杰吴澄自干为首至兑为口为第九章
　　李衡自干为首至兑为口为第九章
　　干天也故称乎父坤地也故称乎母震一索而得男故谓之长男巽一索而得女故谓之长女坎再索而得男故谓之中男离再索而得女故谓之中女艮三索而得男故谓之少男兑三索而得女故谓之少女
　　孔頴达自干天也至故谓之少女为第九章
　　朱震王申子自干天也至故谓之少女为第八章郭雍吕祖谦朱子王宗吴仁杰吴澄自干天也至故谓之少女为第十章
　　李衡自干天也至故谓之少女为第十一章
　　项安世自干健也至故谓之少女为第五章
　　干为天为圜为君为父为玉为金为寒为氷为大赤为良马为老马为瘠马为驳马为木果
　　瘠京房荀爽作柴【云多肋干】　驳宋衷作駮【李鼎祚惠栋同　李心曰唐本注云驳若马锯牙食虎豹取其至健也如此説则当云为駮不应有马字】
　　荀九家此下有为龙为直为衣为言
　　孔頴达自干为天至为木果为第十章
　　朱震王申子自干为天至为木果为第九章
　　吕祖谦王宗吴仁杰吴澄自干为天至为木果为第十一章
　　李衡自干为天至为木果为第十二章
　　坤为地为母为布为釜为吝啬为均为子母牛为大舆为文为众为柄其于地也为黒
　　吝京房作遴　均郑云今本有作旬者【见周礼君臣注　惠栋从旬】　舆李鼎祚作轝　柄查慎行云一作枘【即荘子枘凿之文】　荀九家此下有为牝为迷为方为囊为裳为黄为帛为浆
　　孔頴逹自坤为地至其于地也为黒为第十一章朱震王申子自坤为地至其于地也为黒为第十章吕祖谦王宗吴仁杰吴澄自坤为地至其于地也为黒为第十二章
　　李衡自坤为地至其于地也为黒为第十三章
　　震为雷为龙为黄为旉为大涂为长子为决躁为苍筤竹为萑苇其于马也为善鸣为馵足为作足为的颡其于稼也为反生其究为健为蕃鲜
　　龙虞翻作駹【苍色旧读作龙上已为龙非也　干寳作駹　李鼎祚亦作駹　晁説之惠栋同】郑读龙为尨【本朱震】朱震曰龙当为【东方尾星也读为门】旉郑虞翻姚信作尃【虞云干静也旉延叔坚説以尃为旉大布非也　李】
　　【鼎祚同　姚云旉一也郑读市恋反　惠栋同】　干寳旉花之通名铺为花貌谓之【项安世曰字之为旉久矣古文花字为华为荂为敷皆言】吴澄旉又作敷与花通　筤陆徳明曰或作琅通　馵京房作朱　的许慎作馰　反虞翻作阪【云陵阪也】陆绩云反当作坂
　　荀九家此节下有为玉为鹄为鼔【玉朱震作王云当在干为天之下错文也吴澄作圭云误作玉鹄朱震曰古鹤字震为鹤阳鸟也　项安世亦云古鹤字　吴澄曰鹤误作鹄】孔頴达自震为雷至为蕃鲜为第十二章
　　朱震王申子自震为雷至为蕃鲜为第十一章吕祖谦王宗吴仁杰吴澄自震为雷至为蕃鲜为第十三章
　　李衡自震为雷至为蕃鲜为第十四章
　　巽为木为风为长女为绳直为工为白为长为髙为进退为不果为臭其于人也为寡髪为广颡为多白眼为近利市三倍其究为躁卦
　　工郑作墨【本晁説之】　为臭王肃作为香臭　寡髪郑虞翻作为宣髪【虞云为白故称宣髪马君以宣为寡髪非也　陆徳明曰本又作宣髪　惠栋同】　广颡郑作黄颡
　　荀九家此下有为杨为鹳【杨朱震作杨　鹳吴澄云为鸿误作鹳毛竒龄云吴氏不知何据】
　　孔頴达自巽为木至其究为躁卦为第十三章朱震王申子自巽为木至其究为躁卦为第十二章吕祖谦王宗吴仁杰吴澄自巽为木至其究为躁卦为第十四章
　　李衡自巽为木至其究为躁卦为第十五章
　　坎为水为沟渎为隐伏为矫輮为弓轮其于人也为加忧为心病为耳痛为血卦为赤其于马也为美为亟心为下首为薄蹄为曳其于舆也为多眚为通为月为盗其于木也为坚多心
　　矫陆徳明曰一作挢　輮宋衷王廙作揉【宋云使曲者直直者曲为揉惠栋同】　京房作柔马融郑陆绩王肃作輮　【晁説之曰柔正文輮文揉俗文】荀爽作挠　轮姚信作伦　亟荀爽作极【云中也　晁説之云亟古文　惠栋从极】　为曳郭雍曰当作其于舆也为曳　为月朱震曰当在坎为水下错文也荀九家此下有为宫为律为可为栋为丛棘为狐为蒺藜为桎梏【毛氏居正曰防作栋误当据建安余氏水为正】
　　孔頴逹自坎为水至其于木也为坚多心为第十四章
　　朱震王申子自坎为水至其于木也为坚多心为第十三章
　　吕祖谦王宗吴仁杰吴澄自坎为水至其于木也为坚多心为第十五章
　　李衡自坎为水至其于木也为坚多心为第十六章
　　离为火为日为电为中女为甲胄为戈兵其于人也为大腹为乾卦为鼈为蟹为蠃为蚌为其于木也为科上稿
　　干郑云当作干【阳在外能干正也　董遇作干】　蠃京房作螺姚信作蠡【晁氏説之曰三字皆不见文】　蚌陆徳明本又作蜯【晁氏説之曰蚌文】　科虞翻作折【李氏鼎祚同廉按今李本亦作科】　槁郑作稾【惠栋同】干寳作熇
　　荀九家此下有为牝牛【朱氏震作牧牛】
　　孔頴达自离为火至为科上槁为第十五章
　　朱震王申子自离为火至为科上槁为第十四章吕祖谦王宗吴仁杰吴澄自离为火至为科上槁为第十六章
　　李衡自离为火至为科上槁为第十七章
　　艮为山为径路为小石为门阙为果蓏为阍寺为指为狗为鼠为黔喙之属其于木也为坚多节
　　蓏京房作堕【晁氏説之曰堕古文】　寺陆徳明亦作防　为指郑作为小指【本晁説之】　为狗虞翻作为拘【云指诎信制物故为拘旧作狗上已为狗　朱震曰狗当作豿虎子也　惠栋从拘】　黔郑作黚【谓虎豹之属贪冐之戻】许慎作黔【黎也】吴澄曰黔当与钳通　喙陆徳明作□【吕祖谦□今本作喙　晁説之曰陆无喙字□音喙】　坚多节虞翻李鼎祚无坚字
　　荀九家此下有为鼻为虎为狐
　　孔頴达自艮为山至为坚多节为第十六章
　　朱震王申子自艮为山至为坚多节为第十五章吕祖谦王宗吴仁杰吴澄自艮为山至为坚多节为第十七章
　　李衡自艮为山至为坚多节为第十八章
　　兑为泽为少女为巫为口舌为毁折为附决其于地也为刚卤为妾为羊
　　许慎作兑为口为巫　羊郑作阳【此阳谓为养无家女行赁炊爨今时有之贱于妾也朱震俞琰从之】虞翻作羔【羔女史皆取贱位旧读以羔为羊已见上非也　李鼎祚同】
　　荀九家此下有为常为辅颊【常西方神也朱震曰为常当属坤脱简在此坤顺得常得主有常　项安世曰晁以道云常即古文裳字若然则今坤之逸象既有裳矣兑之为常意者其为商之误欤商字出兑卦　吴澄曰为常彖爻词无或曰当为裳或曰当为商或曰常九旗之一下二竒象通帛下垂上一耦象分系于扛】
　　孔頴达自兑为泽至为羊为第十七章
　　朱震王申子自兑为泽至为羊为第十六章
　　吕祖谦王宗吴仁杰吴澄自兑为泽至为羊为第十八章
　　李衡自兑为泽至为羊为第十九章
　　朱子自干为天至末为第十一章
　　项安世自干为天至末为第六章
　　惠栋自干健也至末为第四章







　　周易章句证异卷十
　　钦定四库全书
　　周易章句证异卷十一
　　内阁中书翟均廉撰
　　序卦
　　俞琰曰韩康伯以説卦三篇分出序卦杂卦则序杂之名始于康伯史记云孔子序彖繋象说卦文言而不及序卦杂卦则汉初犹总名之曰説卦也郑旧次在说卦后韩伯及吕大防诸儒同惟俞琰在杂卦后郑无序卦【云后人所作廉按程迥云序卦非圣人之书朱子与孙季和书亦本其説】
　　有天地然后万物生焉盈天地之间者惟万物故受之以屯屯者盈也
　　屯者物之始生也物生必蒙故受之以蒙蒙者蒙也物之穉也物穉不可不养也故受之以需需者饮食之道也饮食必有讼故受之以讼
　　郭京曰始生必蒙始字误作物字蒙者蒙昧也脱昧字　陆徳明曰穉本或作稚
　　讼必有众起故受之以师师者众也众必有所比故受之以比比者比也
　　郭京曰比者亲比也今脱亲字
　　比必有所畜故受之以小畜物畜然后有礼故受之以履履而泰然后安故受之以泰
　　畜陆徳明曰本或作蓄　李鼎祚故受之以履下増履者礼也四字【云今本四字入注释文曰今杂卦无此句韩注有或冩者误　晁説之曰王弼畧例所引有礼者履也四字一句误入注中　吴澄云后人误以正文书作注字】　郑作履然后安【无而泰二字李鼎祚同】
　　泰者通也物不可以终通故受之以否物不可以终否故受之以同人与人同者物必归焉故受之以大有有大者不可以盈故受之以谦有大而能谦必豫故受之以豫
　　郑作有大有不可以盈【本晁説之】李鼎祚作有大不可以盈【无者字】
　　豫必有随故受之以随以喜随人者必有事故受之以蛊蛊者事也有事而后可大故受之以临临者大也物大然后可观故受之以观可观而后有所合故受之以噬嗑嗑者合也物不可以茍合而已故受之以贲贲者饰也致饰然后亨则尽矣故受之以剥剥者剥也然后李鼎祚作而后　亨郑许两反徐邈音向陆徳明许庚反
　　物不可以终尽剥穷上反下故受之以复复则不妄矣故受之以无妄有无妄然后可畜故受之以大畜淮南子引作剥之不可遂尽也故受之以复　郑作有无妄物然后可畜【本晁説之项安世　李鼎祚同廉案今李本脱物字】故受之以大畜李鼎祚无以字
　　物畜然后可养故受之以颐颐者养也不养则不可动故受之以大过物不可以终过故受之以坎坎者陷也陷必有所丽故受之以离离者丽也
　　李鼎祚作不养则不可以动　王昭素于丽也増丽必有感故受之以咸咸者感也三句【晁氏説之从之朱震曰一本有此三句】
　　有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错夫妇之道不可以不久也故受之以恒恒者久也
　　后汉书荀爽引作然后有礼义礼义备则人知所乆矣
　　物不可以久居其所故受之以遯遯者退也物不可以终遯故受之以大壮物不可以终壮故受之以晋晋者进也进必有所伤故受之以明夷夷者伤也伤于外者必反其家故受之以家人
　　郑作物不可以终久居其所【本晁説之李鼎祚同】
　　家道穷必乖故受之以暌暌者乖也乖必有难故受之以蹇蹇者难也物不可以终难故受之以解解者缓也缓必有所失故受之以损损而不已必益故受之以益益而不已必决故受之以夬夬者决也决必有所遇故受之以姤姤者遇也
　　李鼎祚作决必有遇【无所字】　姤李鼎祚作觏
　　物相遇而后聚故受之以萃萃者聚也聚而上者谓之升故受之以升升而不已必困故受之以困困乎上者必反下故受之以井
　　井道不可不革故受之以革
　　革物者莫若鼎故受之以鼎主器者莫若长子故受之以震震者动也物不可以终动止之故受之以艮艮者止也物不可以终止故受之以渐渐者进也进必有所归故受之以归妹得其所归者必大故受之以丰丰者大也
　　止之董楷作动必止之　【毛竒龄云李鼎祚本下有动必二字　按今李本无】
　　穷大者必失所居故受之以旅旅而无所容故受之以巽巽者入也
　　入而后说之故受之以兑兑者说也说而后散之故受之以涣涣者离也
　　物不可以终离故受之以节节而信之故受之以中孚有其信者必行之故受之以小过
　　有过物者必济故受之以既济物不可穷也故受之以未济终焉
　　晁说之曰赵蕤云终焉二字疑非仲尼之辞后人之误也









　　周易章句证异卷十一
　　钦定四库全书
　　周易章句证异卷十二
　　内阁中书翟均防撰
　　杂卦
　　熊朋来襍从衣集声俗作杂
　　郑曰旧次在序卦后韩伯及吕大防诸儒同惟俞琰在说卦后序卦前　郑无杂卦
　　干刚坤柔比乐师忧
　　临观之义或与或求
　　屯见而不失其居蒙杂而着
　　杂郑作稚【云稚误作杂当蒙昩防稚之时心无所定非丛杂之义】　着张子曰古着字
　　震起也艮止也损益盛衰之始也
　　大畜时也无妄灾也
　　萃聚而升不来也谦轻而豫怠也
　　怠京房作治　虞翻作怡也【云豫荐乐祖考故怡之或言怠也　李鼎祚作怡　项安世曰怡时灾来于韵为协然怠字何尝不协平上去入之分自沈约始豫怠二字本是古语】
　　噬嗑食也贲无色也
　　食晁说之曰食一作合
　　兑见而巽伏也
　　见郑作说【本晁说之】
　　随无故也蛊则饬也
　　饬郑虞翻王肃作饰【一本作节误　李鼎祚作餙苏轼李衡王宗李简王申子熊良辅同　毛居正曰饬音敕作餙误】
　　剥烂也复反也
　　晋昼也明夷诛也
　　俞琰作明夷昧也【昩误作诛】
　　井通而困相遇也
　　咸速也恒久也
　　涣离也节止也解缓也蹇难也暌外也家人内也否泰反其类也
　　大壮则止遯则退也
　　大有众也同人亲也革去故也鼎取新也小过过也中孚信也丰多故亲寡旅也
　　众荀爽作终　荀爽作丰多故亲【絶句】寡旅也【句】虞翻作丰多故【句】亲寡旅也【句陆德明曰众家以丰多故絶句李鼎祚亦无也字毛竒龄云李有也字按今李本亦有也字者　郭雍朱子项安世王申子李简胡炳文林希元杨廷筠陈仁锡张振渊陆时位顾炎武毛竒龄查慎行成徳同无也字】谨案　周易折中无也字吕祖谦云丰多故今本有也字【韩伯苏轼朱震王宗李衡吴澄胡一桂董楷董真卿熊良辅俞琰梁寅洪守美同有也字】谨案　周易述义有也字　项安世曰卦名皆句上旅独在下者取其韵之叶也以多故对寡亲则故非事故之故
　　离上而坎下也
　　小畜寡也履不处也
　　需不进也讼不亲也
　　大过颠也姤遇也柔遇刚也渐女归待男行也颐养正也既济定也归妹女之终也未济男之穷也夬决也刚决柔也君子道长小人道忧也
　　姤石经于此独作遘【郑李鼎祚朱震王宗同朱震曰遘当作姤】　忧郑【本晁説之】虞翻作消【李氏鼎祚同廉按今李本亦作忧】
　　苏轼改作颐养正也大过颠也姤遇也柔遇刚也夬决也刚决柔也君子道长小人道忧渐女归待男行也归妹女之终也既济定也未济男之穷也云乾坤至需讼两两相从明相反之义大过以下非相从之次者失之也凡八卦今改正而相从之次相反之义焕然若合符节【朱子改本同苏氏】
　　蔡渊改作大过颠也颐养正也既济定也未济男之穷也归妹女之终也渐女归待男行也姤遇也柔遇刚也夬决也刚决柔也君子道长小人道忧也云自大过以下有乱简案杂卦例皆反对协韵为序今以其例改正【吴氏澄同　邱富国曰今依蔡易读之则八卦既得以类从而韵亦叶但不当僭改经文耳　董真卿案苏氏亦有改正自颐大过而下数卦然不若蔡氏之妥　熊朋来自姤遇也以下后儒多以意改定或违对卦之例或失古韵之音惟蔡氏所改定者为可通故熊氏本同蔡氏】俞琰曰颐养正也大过颠也既济定也未济男之穷也归妹女之终也渐女归待男行也姤遇也柔遇刚也夬决也刚决柔也君子道长小人道忧也
　　毛竒龄曰疑改作大过颠也颐养正也渐女归待男行也归妹女之终也既济定也未济男之穷也姤遇也柔遇刚也夬决也刚决柔也君子道长小人道忧也
　　晁说之曰郑云自大过颠也以下卦音不协似错乱失正弗敢改耳
　　朱子曰自大过以下卦不反对或疑其错简今以韵协之又似非误未详何义【胡氏炳文曰本义谓大过以下疑其错简今以韵协之又似非误】




　　周易章句证异卷十二
