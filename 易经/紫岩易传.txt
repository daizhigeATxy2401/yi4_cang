　　钦定四库全书　　　　经部一
　　紫岩易　　　　　　易
　　提要
　　【臣】等谨案紫岩易传十卷宋张浚撰紫岩者浚自号也其曽孙献之跋云忠献公潜心于易尝为之传前后两着稿亲题第二稿云此本改正处极多绍兴戊寅四月六日某书始为定本矣献之尝缮録之附以读易説通为十卷藏之于家据此则説一卷似献之所续附者然考献之是跋在嘉定庚辰而朱子作浚行状已称有易解及説共十卷则献之特缮録而已未尝编次也其书立言醇粹凡説隂阳动静皆适于义理之正末一卷即所谓説胡一桂议其専主刘牧今观所论河图信然朱子不取牧説而作浚行状但称尤深于易春秋论孟不言其易出于牧殆讳之欤乾隆四十五年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　钦定四库全书
　　紫岩易传卷一　　　　　宋　张浚　撰
　　上经
　　【干下干上】
　　乾元亨利贞
　　乾道也元亨利贞徳也道一也徳有四焉自然之理自然之序自然之数不可易也故夫数者一二三四是也数至四而备矣合之为十别之为五莫非自然故夫天有四时地有四方人有四端五实周流乎中五者皇极之中道也乾道也干以中运元亨利贞终始不息生化之功于是乎出元以始之亨以通之利以裁之贞以固之天人之理无余蕴矣
　　初九潜龙勿用
　　阳潜于一静养之功不可不谨说之筑岩尹之耕野望之钓渭顔子之陋巷大舜之深山皆勿用也而虞舜之徳正配干周文实法舜
　　九二见龙在田利见大人
　　三画一为天二为地三为人有天斯有地有地斯有人以数言也六画一二为地三四为人五六为天天处乎上地处乎下人处乎中以位言也见龙在田其徳着见言行之脩巳闻于时不有应也徳罔克施利见大人志可行矣舜三徙成都利见于尧其此时乎
　　九三君子终日干干夕惕若厉无咎
　　天地设位能以人成干至于三三才备具君子观进徳脩业以配天地干干动罔非天也既惕且厉畏天之诚见于此矣徳业其有不大哉虽然君子何惕君子出而同人盖将与天下共其忧是以惕干三四不言龙龙之在人其变莫测不可以形求舜由仁义行闻善言善行若决江河莫之能御干干也
　　九四或跃在渊无咎
　　四阳既壮其气上逹徳成于内天其察之故或跃下应初九正静之心不忘脩已故在渊书记舜元徳升闻庄子谓受命于天惟舜独也正或跃在渊也
　　九五飞龙在天利见大人
　　虞舜于是不得巳而绍尧之统矣舜岂以得天下为心哉有若飞龙势莫可御夫徳同于天然后能霈天之泽圣人脩徳于身积非一日时至徳行孰不观化而被恵邪禹稷契臯陶之徒相与出而辅舜见大人之利莫尚于此
　　上九亢龙有悔
　　过中故亢九而六之天地之数将穷于是圣贤处此犹难也而况其下者乎盖居富贵极至之地耳目之所感移意气之所动荡有不可胜言者矣故有悔云
　　用九见羣龙无首吉
　　聪明圣智守以愚贵为天子守以谦富有天下守以俭皆用九之道九复为一羣龙毕应行中正不自尊贵为吉孰大帝庸作歌其在是欤
　　彖曰大哉乾元万物资始乃统天云行雨施品物流形大明终始六位时成时乗六龙以御天乾道变化各正性命保合大和乃利贞首出庶物万国咸宁
　　万物皆出乎一一气之运形以之统云行雨施功用出矣自干而坎自坎而艮生生化化终始无穷理既大明位斯时定干何为哉乗此六阳之气均调造化迟速进退制之在我元亨之功于是为大乾道变化圣人賛干之功也干之变化圣人成之圣人正心诚意以黙賛乾元变化代兴凡物有生各得其正天地大和参之为一利贞行矣首出庶物万国咸宁不亦宜乎乾元之徳至是而备四徳分之为四合之为一于一之中四以之行
　　曰天行健君子以自强不息
　　天以诚运其行至健生物大功自是流出君子法天去伪存诚求以自强自强而后能不息记曰不息则久久则悠逺悠逺则博厚博厚则髙明且夫君子之所不息者何道曰善道也君子勉于为善生物之徳可以配天功用大矣
　　潜龙勿用阳在下也
　　见龙在田徳施普也
　　终日干干反复道也
　　阳之生数中于三三三而九其变无穷故干之九三有通变不息之道反复道谓心念之所起无须臾而离于道上下互体俱干为干干为反复道乾道也三位在辰为终日
　　或跃在渊进无咎也
　　进不失正何咎之有惟静故正干体具天一成数四应初为在渊居下卦上为跃
　　飞龙在天大人造也
　　九五得阳数正中数与徳符斯可以大有为于天下盖龙至于五而徳全徳全故能变能化其道若神而功利所及者大
　　亢龙有悔盈不可久也
　　盈则失天人之心夫盈天道所亏地道所变鬼神所害人道所恶是安能久哉有大物者必用谦谦斯亨亨斯有终矣
　　用九天徳不可为首也
　　髙其目而下其耳者匪天也夫有为首之心天下孰告以善道何以主利万物而配天之徳也
　　文言曰元者善之长也亨者嘉之防也利者义之和也贞者事之干也君子体仁足以长人嘉防足以合礼利物足以和义贞固足以干事君子行此四徳者故曰乾元亨利贞
　　仁者人之本心也体之在我天下归仁故曰体仁足以长人万善积于中则动皆中礼故曰嘉防足以合礼我之为义本以利物何往而不适其宜也故曰利物足以和义天下之动贞夫一贞固而事业其有不立乎故曰贞固足以干事不言智而言贞恶夫智容有不贞者贞固而其为智也大矣
　　初九曰潜龙勿用何谓也子曰龙徳而隐者也不易乎世不成乎名遯世无闷不见是而无闷乐则行之忧则违之乎其不可防潜龙也
　　纡朱懐金不足以移顔氏之乐与以天下不足以改夷齐之操曰不易乎世知我者天夫何闷所乐在道夫何忧
　　九二曰见龙在田利见大人何谓也子曰龙徳而正中者也庸言之信庸行之谨闲邪存其诚善世而不伐徳博而化易曰见龙在田利见大人君徳也
　　中之用大矣言靡不信行靡不谨自然之符莫可掩也君子方且闲邪于耳目所闻见以内守其诚谓夫有而为之不可易耳闲邪而诚自存曰闲邪存其诚善世不伐谦徳行也徳博而化人心格也一则潜二则见为言行上下俱阳为闲邪一在中为存诚初二皆地位二位近人为田为善世为博二隂数为不伐
　　九三曰君子终日干干夕惕若厉无咎何谓也子曰君子进徳修业忠信所以进徳也脩辞立其诚所以居业也知至至之可与几也知终终之可与存义也是故居上位而不骄在下位而不忧故干干因其时而惕虽危无咎矣
　　三四位在人人道以徳业为大忠信则不欺于天人故徳进修辞立诚则有以感动天下心故业修知至至之以内充干徳故可与几知终终之以外尽臣节故可与存义文王在则然诗曰惟此文王小心翼翼文王虽危无咎矣
　　九四曰或跃在渊无咎何谓也子曰上下无常非为邪也进退无恒非离羣也君子进徳修业欲及时也故无咎
　　自三而四卦体于是分发上下进退义夫君子进而有为岂曰富贵是图而为一巳私计哉盖将以大其徳业而生利万物于天下其心合天其身何咎且四阳用事万物发生君子体之安可失也
　　九五曰飞龙在天利见大人何谓也子曰同声相应同气相求水流湿火就燥云从龙风从虎圣人作而万物覩本乎天者亲上本乎地者亲下则各从其也水火之于湿燥以气求也风云之于龙虎以声应也水火以相制为用有君臣交修之道风云以相感为用有君臣遇合之道圣人有作如日在天万物毕照凡以得圣臣为之辅若水火风云之流从耳故上治则日月星辰得其序下治则鸟兽草木顺其性天地之间岂容有失其道理者哉干五备皇极数水火金木之象具其中
　　上九曰亢龙有悔何谓也子曰贵而无位髙而无民贤人在下位而无辅是以动而有悔也
　　无正位曰无位变坤隂曰无民民逺之贤去之动悔固宜矣呜呼为君者其戒于亢哉
　　潜龙勿用下也
　　见龙在田时舍也
　　因时而动动得所居生利之功于是乎出
　　终日干干行事也
　　至诚不息以应于天曰行事
　　或跃在渊自试也
　　视吾徳之所格者何如曰自试圣贤以生利万物为心不以一已为心其自试也非私巳也
　　飞龙在天上治也
　　亢龙有悔穷之灾也
　　九六之数俱穷故灾
　　乾元用九天下治也
　　潜龙勿用阳气潜藏
　　见龙在田天下文明
　　徳化之所格致
　　终日干干与时偕行
　　或跃在渊乾道乃革
　　干至三而内卦之体具自四以往离乎人而进乎天矣乾道至是而变
　　飞龙在天乃位乎天徳
　　徳同于天曰天徳圣人抚有天下以徳不以
　　亢龙有悔与时偕极
　　乾元用九乃见天则
　　惟天为大惟尧则之以天为则乌乎亢故夫天运以中圣人有为亦曰中而已
　　乾元者始而亨者也利贞者性情也干始能以美利利天下不言所利大矣哉
　　四徳緫于元成于贞贞其至矣乎利天下万物之道自是而出若性情之相为用也是为美利而乾元所以为大君子贵贞用能利物
　　大哉干乎刚健中正纯粹精也六爻发挥旁通情也时乗六龙以御天也云行雨施天下平也
　　刚健中正徳也纯粹精徳之几于道也干六阳错杂于六十四卦之间而天地万物之情靡不该贯其中曰旁通情乗六龙以调节天地之正曰以御天云行雨施天徳行矣天下之所以平也天徳以泽物为大
　　君子以成徳为行日可见之行也潜之为言也隐而未见行而未成是以君子弗用也
　　徳不成无以孚天人之心君子钦畏天道是以贵于潜也
　　君子学以聚之问以辩之寛以居之仁以行之易曰见龙在田利见大人君徳也
　　君子之成其徳如是学问以求益寛仁以躬行君徳备矣
　　九三重刚而不中上不在天下不在田故干干因其时而惕虽危无咎矣
　　周公思兼三王以施四事则然
　　九四重刚而不中上不在天下不在田中不在人故或之或之者疑之也故无咎
　　天地以位言中不在人谓徳进于天也文王有君民之大徳有事君之小心卒免羑里之难其用是道欤
　　夫大人者与天地合其徳与日月合其明与四时合其序与鬼神合其吉凶
　　天地之徳莫大乎生大人生万物之徳配天地曰与天地合其徳与日月合其明无不照也与四时合其序无不均也与神合其吉凶无不当也大人建用中徳自然之合莫可致诘矣
　　先天而天弗违后天而奉天时天且弗违而况于人乎况于鬼神乎
　　道有以财成之于先政有以钦承之于后圣人与天为一天其违之人受命于天者也鬼神依人而行者也其性其心其情其理惟一耳天且弗违人其有不格享者哉
　　亢之为言也知进而不知退知存而不知亡知得而不知丧其惟圣人乎知进退存亡而不失其正者其惟圣人乎
　　进有退之道存有亡之理得有丧之几惟亢则天下之善言不闻而莫有辅之者方且偃然自谓如日之在天祸乱之生可胜讳邪圣人诚立于身学充乎内羣贤应之中徳以大用能有思有为罔不归正治道之永配天无极也圣人所以至此凡以知进退存亡迭相消长而能常守其贞耳噫有大物者可不勉夫贞哉
　　【坤下坤上】
　　坤元亨利牝马之贞
　　坤道贵顺坤所谓顺顺于道非顺于事牝马取顺义而牝马之贞有载重致逺之功必曰贞云者圣人恶夫顺而背于道不足与有为于时者也坤数二为牝马
　　君子有攸往先迷后得主
　　听唱而应臣之事也然唱之不以道亦可应乎坤之先迷厥旨安在哉其戒夫君心未格而强之以难行者邪君子必先正君君正道合上以正而唱下以正而应得主之道莫加于此矣学者不可不辩
　　利西南得朋东北丧朋
　　自午而进隂日以长曰得朋自子而进隂日以消曰丧朋盖君造始臣代终人臣立事建业以有为于下失朋侪之助有不能独胜其任者矣故西南以得朋为利若夫立于本朝左右天子茍非絶忘私以充尽夫大公至正之道知有国家而不知有身知有君而不知有臣其何以上得君心相与合徳以治天下哉然则得朋臣之职也丧朋臣之心也以是心行是职庶几足以体坤之道非曰今日得之明日丧之也故夫丧朋云者丧其私云耳归功以报于上持美以效于君但见君徳而莫或有専事擅权之咎曰东北丧朋为臣如此不亦善欤
　　安贞吉
　　顺道丧朋以安其贞生物之功斯为大吉孰甚焉
　　曰至哉坤元万物资生
　　大无不包至则随之万物赋形曰资生
　　乃顺承天
　　干以一唱坤以二应其道顺其承以贞
　　坤厚载物徳合无疆
　　徳厚故莫测其分量
　　含光大品物咸亨
　　蕴蓄于中者既发见于外者必大是以君子贵积徳也积徳而泰治可致
　　牝马地行地无疆
　　其性顺其才健牝马之贞如是徒顺而巳何贵夫马哉
　　柔顺利贞君子攸行
　　柔顺不贞则将阿谀谄佞为天下万物之害君子戒之
　　先迷失道后顺得常
　　失弼亮之道得正静之常
　　西南得朋乃与行东北丧朋乃终有庆
　　隂与隂为曰行生化之功始终不息曰有庆
　　安贞之吉应地无疆
　　臣道至是而配乎地
　　曰地势坤君子以厚徳载物
　　地自上而下其势至顺不复有闲君子体之顺于天顺于道顺于理顺于人无所不顺而徳积厥躬足以安养万物矣不亦大乎
　　初六履霜坚冰至曰履霜坚冰隂始凝也驯致其道至坚冰也
　　方隂初生而有履霜之戒圣人其知几矣乎盖一念之起发之防防流之江河况夫不善之迹已发见于外者哉驯致大恶无难也圣人谨礼内以正身外以正人辩之不蚤盖非所患呜呼君臣之间诚难也用察则近于疑疑心一生何以共事惟夫以礼正身而又以正人不待察察而奸邪无所隐其情矣
　　六二直方大不习无不利曰六二之动直以方也不习无不利地道光也
　　坤有静厚之徳而六二得中于内所养博大故动而见于事业其直可以上通于天其方可以下法于地直自敬来虽闇室不欺也方自义来虽死生不变也惟直故方惟直方故大吁为臣若坤六二又安有欺天失节之事哉事业之大复何疑也且君子以敬义而行乎内外其设施注措罔不悉契天人之心矣尚何待于习而后利邪竒之而一耦之而四为直方二火数为地道光
　　六三含章可贞或从王事无成有终曰含章可贞以时发也或从王事知光大也
　　先事则迷三用含章含章盖推美以效之君而不自暴耀于外者得臣道之贞矣书曰尔有嘉谋嘉猷则入告尔后于内尔乃顺之于外曰斯谋斯猷惟我后之徳呜呼臣人咸若时惟良显哉夫古人岂固为是区区者乎以谓道之不通于君而君心未孚虽欲行之天下孰与格化故美徳善政必归之君而弗敢成盖将使吾君身自行之吾知或从王事以续终于后而已或不一之辞所从者非一也君子行此是以恵泽加于天下令闻传于后世君子之智不亦光且大乎坤三四得互坤中位一以光大一以无咎三含章盖中徳之积耳
　　六四括囊无咎无誉曰括囊无咎慎不害也
　　四近君在诸卦为大臣位坤臣道也六五得臣之正体四未得位惟含养厥徳静以待时进而至五臣道亨矣括囊盖内充其徳待时而有为者也汉儒乃以囊括为讥岂不陋哉阳舒隂闭故孔子发天地闭之训夫闭于前而舒于后生化之功自是出也括囊之慎庸有害邪
　　六五黄裳元吉象曰黄裳元吉文在中也
　　美徳积于中而事业着于下君子之仁孰大于是业以徳成曰黄裳黄中央之色也
　　上六龙战于野其血黄曰龙战于野其道穷也六五之数疑于干疑故战祸乱自此起矣其道岂不穷哉坤土为野
　　用六利永贞曰用六永贞以大终也【乾坤二卦义以大作代】君以动造始臣以静大终天地隂阳之理不可易也用六守贞不先事不擅权不越理不过度臣道之美复何以加于此哉
　　文言曰坤至柔而动也刚
　　坤变则成干矣故夫论坤者往往沦入于小人之柔顺而失坤之贞后世贪位冒宠者或借是说以卒行其私志驯致乱国丧家而莫知悔也君子谨养其刚而用之以柔柔以承上刚以立事
　　至静而徳方
　　后得主而有常
　　含万物而化光
　　坤道其顺乎承天而时行
　　天以诚运地以诚应天地合徳万物以生因时而行动不违道然则坤所谓顺顺于道非顺于事也
　　积善之家必有余庆积不善之家必有余殃臣弑其君子弑其父非一朝一夕之故其所由来者渐矣由辩之不早辩也易曰霜坚冰至盖言顺也
　　隂主于内其事顺其势浸长呜呼小人在下位而不正之术足以荧惑人主之心意必自阿意顺防中来以国以家由之而乱吁可畏也惟克巳之君为能辩之
　　直其正也方其义也君子敬以直内义以方外敬义立而徳不直方大不习无不利则不疑其所行也敬义既立贤以应天下悦服
　　隂虽有美含之以从王事弗敢成也地道也妻道也臣道也地道无成而代有终也
　　无成谓不敢専其事且専其功
　　天地变化草木蕃天地闭贤人隐易曰括囊无咎无誉盖言谨也
　　谨养其徳也
　　君子黄中通理正位居体美在其中而畅于四支发于事业美之至也
　　中徳内充天人之理宜无不贯雄曰通天地人曰儒正位居体礼之着于外者也美在其中而畅于四支发于事业盖徳礼之符云
　　阴疑于阳必战为其嫌于无阳也故称龙焉犹未离其也故称血焉夫黄者天地之杂也天而地黄【震下坎上】
　　屯元亨利贞勿用有攸往利建侯
　　曰屯刚柔始交而难生动乎险中大亨贞雷雨之动满盈天造草昧宜建侯而不宁
　　有君徳而后可济屯屯为卦震坎继乾坤用事体具四徳释之曰大亨贞谓其亨之大在贞非若干于四徳全也阳动于震变坎之险刚健不挠而生物之功于是出是为屯之贞惟贞斯有生物大徳康屯者必有生物心用以刚健不为险陷厥亨以大故曰屯刚柔始交而难生动乎险中大亨贞干阳一再索坤得震坎曰刚柔始交阳气未逹隂阻其施曰难生勿用有攸往戒渉险也居屯务进徳务安人贞其徳建侯所以安人不此之务而欲以兵力胜是动天下兵也此其可邪互坤为建侯建侯盖分地而与之共理期以济屯夫屯难初若草不齐若日之昧天实为之急之则乱譬夫雷雨之动厥泽未霈易涸也于是而不择人以劳来安集之得无乱乎故曰宜建侯而不宁震下为不宁盖惟至诚不息之君然后足以济屯至诚故不敢安宁其道不息呜呼康屯之利在贞在建侯而不宁又为康屯之本盖人君惟无而增修中徳然后贤才乐附协心一徳以济大难不然怠忽骄慢任非其人沦溺陷险而不可复出矣呜呼人君必至诚生物之心动于内然后屯难可散也屯自坎变防自离变天地功用付之水火屯以泽施防以明着其用大矣震萑苇为草互坤上有坎位为昧坎变有干体为天造震下承互坤为建侯自伏牺至周悉用建侯制至后世民兵分为二牧守将帅皆侯也然则后之欲济屯者牧守将帅之任安可不重其乎
　　象曰云雷屯君子以经纶
　　先定规模次兴事业经纶也经纶之功起于建侯而所以经纶在不宁方屯天下望治若望云霓而须雨之来也傥非至诚不息事事得理何以使恵泽必加于下哉乾坤而继以屯所付者大君宜尽其子诚也阳一再索经纶之义坎为弓轮
　　九磐桓利居贞利建侯象曰虽磐桓志行正也以贵下贱大得民也
　　得民心非朝夕事初之所以磐桓也志在生利天下是谓居贞位在三隂下而隂阻之为盘桓阳动于一为贞震不丧匕鬯为侯变坎而震阳在隂下阳贵隂贱为以贵下贱其事则康屯之主下贤建侯而得天下心坤臣道贤也众也邑也国也夫康屯而以身下贤民知恵泽必加于巳胡为而不得其心哉坤众为得民且爻辞独言利居贞建侯而孔子复起以贵下贱之文盖是固有奸雄用之逆天伦乱天下者矣非正也圣人曰必正而后可故爻止曰利居贞而孔子于志行正后发此义意或曰必若汤武而后可为康屯主也
　　六二屯如邅如乗马班如匪寇防媾女子贞不字十年乃字曰六二之难乗刚也十年乃字反常也
　　震动坎下六二以柔乗震刚将比初而与之合邪则为失正而阳必求隂处之甚难进退惟艰曰屯如邅如乗马班如三隂并进有互坤体为马阻险未进为班如二五刚柔相际五为二正应非乗初之刚则遇五而有合矣曰匪寇防媾女子贞不字十年乃字盖以二抱节守志于艰难之世而不失其贞也若太公在海濵伊尹在莘野孔明在南阳义不茍合是谓女贞十坤数自震初歴互坤至坎五而徳位俱正君臣之分将复其常曰十年乃字君子于是可以有为而生生之功及天下矣夫君子居屯生养天下心未甞一日忘之独恶夫遇合不贞动不以礼丧巳违天终不能建立事功以生利万物而罪于天下后世耻之不为耳互坤为女子
　　六三即鹿无虞惟入于林中君子几不如舍往吝曰即鹿无虞以从禽也君子舍之往吝穷也
　　方天下屯孰无趋赴事功之志六三以隂处震上志动而欲有为于屯险者也曰即鹿鹿性决躁三以互防居震为鹿且三居互坤中上下皆隂所应在上上亦隂位动而用柔之刚徳助何以有行于屯曰即鹿无虞惟入于林中若是则非徒莫之有穷不知反将罹失身之忧矣曰君子几不如舍往吝二五上下有互艮体艮山为林中山泽之官取名以虞谓山非虞不行也艮止止故见几曰君子几夫当屯难之时知己才力不足任事且无刚徳之贤先后之履正而用静焉虽无于屯而不至冒昧侥进以败屯事是亦君子所为也六三虽失中位而以隂履刚又在互艮中得君子之几
　　六四乗马班如求防媾往吉无不利曰求而往明也屯必刚徳可济四以已柔求刚曰求防媾乗马班如欲以礼而交接于初也三爻取义各不同夫柔遇刚而圣徳之益往以事五其能输忠止难于屯矣曰往吉无不利且三无虞入林中四以求往吉是三沦入于暗而四趋于明也明云者非徒识智之明事业亦将暴白于天下盖四位比五得初阳之应而往以承五冝无不利四以隂求阳阳为明程氏曰居得致之地巳不能而遂已至暗者也
　　九五屯其膏小贞吉大贞凶曰屯其膏施未光也阳动而上中未出险曰屯其膏夫徳泽未厌人心欲一大丕变之甚难武克商归马放牛示天下弗服其后周公于商民勤勤训勉曾不惮烦不敢辄以刑罚加之惧屯膏也古之欲济大难于天下先务畜徳于身徳畜而大其动必应深仁厚泽既有以服化其心将何施不得志又奚大贞凶云屯九五虽以刚中履位下无刚徳臣为应卦体云雷之气方屯君臣之徳未大孚于天下故小贞吉大贞凶然则五求刚徳以大其中施斯光矣互艮艮为光明隂掩之为未光
　　上六乗马班如泣血涟如曰泣血涟如何可长也二三四皆坤体三爻方安静处下乗马班如也上居坎险极处而下又无应将何以久于上居屯者其戒之哉坎血卦为泣血
　　【坎下艮上】
　　防亨匪我求童防童防求我初筮告再三渎渎则不告利贞
　　彖曰防山下有险险而止防防亨以亨行时中也匪我求童防童防求我志应也初筮告以刚中也再三渎渎则不告渎防也防以养正圣功也
　　离四变为防防之为卦坎处艮下遇险而止非由物蔽之而防也蒙有亨之道若泉止山下渊乎其居时而导之不愆厥中功利行矣匪我求童蒙童蒙求我谓九二二刚中与五本皆离体其志应中以志同五必我求初筮告诚而后告也精神之感道义之孚不啻若挟蓍而应之再三渎渎则不告启廸之道然耳夫占筮至再三则吉凶未定适足为筮者渎君臣师弟子闲求不以诚而莫之躬行屑屑告之于道渎矣孟子曰故将大有为之君必有所不召之臣欲有谋焉则就之其尊徳乐道不如是不足与有为初筮有尊徳乐道心告宜也防之利在贞而养正盖六五事业五以柔履中得坤之静复性反徳与天为一无私无欲谨养其正且九二以刚中辅导之养正之功于是大曰圣功言功利着见于天下后世而莫之已也且夫天下之乱常生于中才之主自用聪明而不能复性至静止其私欲浸以放恣流毒天下其发甚迩其施甚逺盖下无刚中臣告以养正之道使沦溺而与蔽防者均也吁可畏哉惟九二所蓄至厚以时行中上应于五志同道合圣功以着君臣之间可谓盛矣艮少男为童蒙坎信初为筮三隂为再三坎水止山下为养正艮其道光明为圣功
　　象曰山下出泉蒙君子以果行育徳
　　徳本诸性克己复礼其徳斯成譬泉之在山下循而通之滔滔兹始果行果于行也
　　初六发蒙利用刑人用说桎梏以往吝曰利用刑人以正法也
　　蒙自离变坎变其明而离明之体常存于中初六发蒙发其明也利用刑人用说桎梏盖将肃以宪令使天下晓然知所趋向逺罪去恶日趋善域殆有教化存于其中非谓直加刑罚故孔子释之曰以正法过是而至用刑是惩蒙非发蒙故曰用说桎梏以往吝且天下之蒙久矣圣人不忍天下蹈陷罪恶首着发蒙大训俾治之于蚤惟人之于身亦然治心修性盖不可不蚤图必也以圣贤为典刑息心之伪去性之欲静极明生得蒙之贞不然失礼入邪自罹戚患将无所用于世矣坎北方为刑法坎险为桎梏
　　九二包蒙吉纳妇吉子克家曰子克家刚柔接也包蒙若泰九二包以吾中养彼不中以吾才养彼不才曰包蒙纳妇取女子得其所归为义隂蒙也妇也包蒙纳妇则羣隂毕应人各任职天下之善殆将归我大臣事业尽是矣是可以正天下而止其蒙曰子克家且九二刚中徳足以包上下羣隂既有以养之又纳其可任职者俾佐吾事于蒙诚有功矣虽然此非二功五之功也六五体童蒙之徳方至诚虚已以下应于二二得以展尽其才曰刚柔接刚柔二五位也二刚中有震体震长男为克家
　　六三勿用取女见金夫不有躬无攸利曰勿用取女行不顺也
　　三过中位坎险上互坤为女互震震动三其女之行险而从私欲者欤见金夫谓二二有干刚体为金三应在上而见金夫女失正也女失正则将失其身何以正家故无攸利女臣也呜呼在臣而进不以正惟势利之视悖天逆人以徇其私必不能忠于君而爱于人尚何所用臣哉三以不中不正资而负坎险之行巳丽于恶昬蔽已甚莫可救药故蒙六爻惟三独不言蒙吁若三盖人臣邪僻之尤者矣坎险为行不顺处艮下为不有躬艮为身为躬
　　六四困蒙吝曰困蒙之吝独逺实也
　　阳实隂虚四居互坤中离明之体尽消视九二上九为逺曰独逺实实而逺之将无启迪其者矣于防困于道吝且人之自立天地间而可以无咎尤于身者不过诚实而巳惟君子以实徳行已亲君子而复性之诚蒙可脱也若小人邪伪虚诞不幸而与之处日积月改浸随以化困其免乎四近君乃有逺实之困智虑日昬举措日谬是将何以有行嗟夫居大位者宜以昵比小人为戒哉
　　六五童吉曰童防之吉顺以防也
　　五位艮中互坤承之坤顺艮止有顺止于道象夫防贞性未逹若泉在山五以顺防居中诚一之徳与天同心究其所养厥功为大盖非特黜去聪明退托谦冲以用防于一时者所为耳故曰童防吉尧则天舜恭巳文王纯亦不巳童防也惟六五顺止于道以下刚中之贤性修反徳徳至同初圣功遂成恵利甚大盖君人而以诚一之徳在上贤谁不为之尽力智谁不为之尽谋所收之功将使夷狄禽兽草木各得其生矧人也哉艮少男为童卦自离变六五有离明体是以童防之吉也
　　上九击防不利为寇利御寇象曰利用御寇上下顺也上九以刚止之徳在防上羣隂顺听得天下心有思止昬昧功夫天下皆防待圣人迪之圣人以正治防不能使天下尽去其防盖必有害吾治害吾道于终者是谓寇上九以刚徳下临羣隂徳位俱胜自上而下御寇为顺以我之顺正彼之逆寇将何利曰击云者击而散之涤其昬蔽易其强梗徳化之行若虞帝舞干羽而有苗格云艮手为击三隂居坎险上为寇
　　【干下坎上】
　　需有孚光亨贞吉利涉大川
　　曰需须也险在前也刚健而不陷其义不困穷矣需有孚光亨贞吉位乎天位以正中也利涉大川往有功也
　　坎险在前阻干之进干刚遇险待时以动曰需夫需九五以一阳居二隂中则是阳陷于隂也何以光何以亨盖九五以坎中履干刚内有刚徳众阳辅之有不陷之义曰需有孚光亨夫需天下须以养也为天下须非有孚君子刚健不息克尽中正之道其能养恵天下而充其所以为光乎贞吉以中正吉也中正则道协天人治以光大险难聿济大功以立位乎天位谓五位在干上必曰天位盖言中正之徳足以格天云呜呼中正之贵于君也尚矣茍非刚健在内则违中失正注意声色密迩邪佞徳衰政壊天下失望虽有其位与无位同圣人于需辞有天位之称谓不如是无以继天而大其养也其义不困穷言刚健者必治呜呼人君于需其勉夫刚而戒夫陷哉利渉大川往有功也需出险而震阳徳施矣是以有功
　　曰云上于天需君子以饮食宴乐
　　致中和于一已将以位天地育万物君子得时之心如此饮食宴乐盖自养非真为饮食宴乐事也夫君子岂徒求养其气体心志而巳哉君臣上下同徳一心相与臻乎至和之域庶几足以尽其义诗鹿鸣燕羣臣嘉賔诗先王非为乐也小雅首以此篇盖政事之大者其二章曰我有嘉賔徳音孔昭示民不恌君子是则是效言君臣务徳不务乐其心无须臾而不在天下百姓也云上于天利泽必下施君子观象养其身以养人至九五需于酒食则养人之功博矣虽然君子先天下而忧饮食宴乐虽曰取而君子若有优游忘忧之意何也曰君子中和之养正所以尽其忧时心不然时未可为虽忧奚益天下序卦曰物穉不可不养故受之以需需者饮食之道也夫天下一饮一食之间系命君子君子知夫天下繋命在我是以谨养中和庶几不负天下而利泽及之于后夫子曰饮食之道非真为宴乐之事明矣
　　初九需于郊利用恒无咎曰需于郊不犯难行也利用恒无咎未失常也
　　郊在邑外以邑视郊犹夫外也卦自坤变而初在干下为郊初去险最逺为恒其徳咎无自生曰利用恒无咎盖君子于需不以险逺且巳在下位而于徳或怠为所当为以俟天命其心不罪天人故无咎也坤隂也初变坤隂有干刚徳为未失常夫初惟不犯难以行险而钦慎戒惧不替厥徳常若处险于需得矣岂比夫妄冒侥幸者所为哉
　　九二需于沙小有言终吉曰需于沙衍在中也虽小有言以吉终也
　　近坎险为沙互兑兑口为有言惟刚中克吉刚中者必强为善而平寛大之徳积于中故吉盖需以徳为本为臣于需非有大之徳必竞利急功昧于逺图九二处干中其徳足以应五而衍然在中初无犯难心是以小有言而二五道同志合利泽必将大着于后故吉也且二非怠于济需者惟急于徳而缓于难以吾正直屈彼险丑需必济矣
　　九三需于泥致寇至曰需于泥灾在外也自我致寇敬慎不败也
　　居易则逺祸廹险则致寇敬之慎之法干之三其免于败君子必平其心平其政戒险也且夫刚健不中而前遇坎险是健以行险者也用健涉险必有邀功趋利之心启敌玩寇之事败亡无日矣敬慎则知畏知畏则能自反而治在我庶几可收保全之功于后为臣于需者戒之哉坎水为泥坎北方为寇坎险为灾坎上为灾在外互离南方礼为敬慎
　　六四需于血出自穴曰需于血顺以听也
　　文王居羑里时为然阳健承坎坎血卦为血位坎下为出穴卦变坤为顺以听夫防大难而处以顺舍文王其谁能之文王善处需者二隂陷阳四于位为不正然四互体居离中巽初以明顺之徳在坎险下且干之刚健在内其道足以有济圣贤事也论易者当通其变
　　九五需于酒食贞吉曰酒食贞吉以中正也
　　需九五以刚徳处干上有中正大徳而位天位九二复以刚中应其道足以养天下而纳之中和曰需于酒食夫天下不能自养须圣人而养圣人非家至人给以养天下也君臣同心行吾中正之徳于上而天下率化和气肇丰年应酒食之需莫盛此矣盖惟中正可格天而感人且天下须以养而有不中不正之为是必拂于天而逆于人灾害祸乱之将作不旋踵矣民尚何所命哉五刚中徳与位称居险难在前之时刚健不息卒以济难遂使天下防酒食养变忧嗟之声为和乐之俗吉孰大兹五以中正位天位为贞坎在上坎天一之水物所生也为酒食
　　上六入于穴有不速之客三人来敬之终吉曰不速之客来敬之终吉虽不当位未大失也
　　上处坎极而赖君子以出险用以终吉三阳在下协上应为不速之客夫君子有益于人尚矣上六居险上在需又不当位以得君子为应犹未大失况当位而可行其志君子应之其事业岂不暴白于天下哉雄曰侍君子晦斯光窒斯通辱斯荣败斯成且济需在刚健上乏刚徳而身履髙位自安险中初无补于需曰入于穴惟三阳之来有以强其志复其刚上敬以从之故其失未大终以吉也呜呼当需难时已以柔居上而不汲引刚贤用以自辅贤者之来又蔑有钦敬之心徳何自而明难何自而解是将沦入于险而不复出矣可不畏欤坎险为穴互离承之为敬
　　【坎下干上】
　　讼有孚窒惕中吉终凶利见大人不利涉大川
　　曰讼上刚下险险而健讼讼有孚窒惕中吉刚来而得中也终凶讼不可成也利见大人尚中正也不利涉大川入于渊也
　　讼自离变内卦变离明为坎险且干阳居上其才健其行与水相违险健而争是以讼夫讼必思求其所以讼诚信之道亏而上下之情不通讼所由生也惟复诚信以杜絶其原且惕然畏夫情之窒塞而增修厥徳以中息讼讼可弭也恃力必争害加于人矣故曰讼有孚窒惕中吉终凶且自天子至庶人有敌必有讼兵争辩诘小大不同为讼一也圣人以天下百姓为心不以一已喜怒为心君臣交孚于上而窒惕省惧惟忧中徳不大无以革其心而化之是以薄海内外罔不率顺天下坐受无讼之福讼上刚下险险而健讼此申言讼之所以为讼也心险才健乌往不讼春秋诘夷狄不一盖谓其险且健势易以讼吾一日徳衰政弛将起衅肈乱不可遏止譬人之身与其家一有不正且才力不胜讼由以生不反身而归之正争竞是务为身为家害未易言矣讼刚自外来而居二二五各得中君臣以中应刚健至诚聿修徳政而有以止天下讼险健者将易心为恭顺彼知夫讼不可成必将顺以听命也利见大人谓九五九五中正天下讼待之以定见大人而诚信之道格其非心讼可息焉不利涉大川讼宜静宜止徐绎其所以讼而以中正弭之冒昧以争不思反巳而自蹈险陷则无以息讼矣遯阳下降一变为讼再变为无妄为有孚二隂陷阳为窒干健在上为惕二五俱得中为中吉讼必有众起为终凶坎在下其行上与天违为不利涉大川干阳居坎险为入于渊呜呼遯二隂既外而干阳自外来陷乎坎中于是有讼二隂小人也小人用于时必纷纷生事为国起难非构利即黩兵非黩兵即朋党非朋党即沈溺礼文徒为聚讼小人行险而健不肯求安静之福自非君臣有刚中之徳斥而逺之充吾诚信以行其政令使四方莫之敢侮讼其入于师矣若夫徒有止讼心而刚中之徳不修则君子必不用政事必不立四方必予侮是姑息而致讼之大者兹不可不辩
　　曰天与水违行讼君子以作事谋始
　　宇宙之内趣舍各殊如天与水违行然谋始所以靖之于先设为书契亦谨始之大者诗云迨天之未隂雨彻彼桑土绸缪牖户谋始之大者盖当闲暇无事时徳立政行天下谁敢侮之舍此弗谋莫知为国矣尝谓中国于夷狄义利趣操不侔若天西转而水流东其能无讼几希王者大正始兢兢然惟恐徳政一日失以肈祸产乱是以谋之欲其蚤也
　　初六不永所事小有言终吉象曰不永所事讼不可长也虽小有言其辩明也
　　讼戒在初初用柔故不永所事夫忿戾之心一起而能息之以顺静讼必不永讼诸爻率以柔吉圣人戒夫强愎不悛纷纷口舌闲不知自反而求其直也小有言终吉顺静而言息也顺静者天人所相厥理自明于讼吉矣四以互兑应而为有言互离在前离明为其辩明
　　九二不克讼归而逋其邑人三百户无眚曰不克讼归逋窜也自下讼上患至掇也
　　刚险陷中而二隂挟之且卦体天与水相违二适在坎中遯隂乗之为闲于上下君臣之间道固不同小人防谤之说盖已得行矣是未易可以口舌争也曰弗克讼而义有所不可必为也曰富而能臣乃免于难归而逋其邑人三百户恭徳行也臣有恭徳眚其免焉事固有下讼上者乎曰臣不能自节以礼义而区区欲必伸其志于道不逊于天不顺有致讼之理而刑罚所由加也是谓自贻伊戚曰患至掇云圣人着此训明君臣之间道贵于同不同则疑疑则争争则乱自非贤哲之君子安能全身逺害以自立于无过之地若二之能逋其邑人者哉且九五中正主也二虽居险中而亦有中徳所以发不克讼之义者自夫卦体之相违明其趣向有不同耳干阳变坤隂为邑人为逋三百坤数
　　六三食旧徳贞厉终吉或从王事无成曰食旧徳从上吉也
　　有吉徳有凶徳旧徳谓坎险之旧三虽位在坎上有互离体变坎险为离明曰食旧徳食犹日月之食舍刚险用中顺善居讼者贞厉以贞自守而不忘忧惧也惧而知戒居险可吉曰终吉或从王事无成不敢专也且为臣于讼其位过中而不敢专且能洗濯其心以从于上讼何自生坤传曰地道无成而代有终夫臣而擅君之成命天人所共恶诛罚之所必加也戒哉三得从上之吉去坎险之旧用丽顺之正变天水之相违非有刚明至徳莫至是矣九五刚中有事于讼为王事
　　九四不克讼复即命渝安贞吉曰复即命渝安贞不失也
　　四以干刚乗坎上且下履遯二隂其位刚过依险以动动必逆理而况夫过中失正昵近小人讼安可克复即命渝安贞谓何渝变也变已刚强之心以顺上命且安夫臣道之贞以不克成其讼可吉也互防防顺为即命乾道主变为渝四位互离离明是以能渝夫近臣而悔过易虑安贞于讼以顺从中正主其不为朝廷生事而恵利之黙及人亦大矣宜吉也九四以息讼则徳不足而用静之功庶几无过举于讼夫何失之有
　　九五讼元吉曰讼元吉以中正也
　　履中守正仁徳大孚息争静难何往不宜曰讼元吉盖圣人利天下之功在止讼不在治讼天下事物之来无巳其必有讼不思止而息之区区欲用其治则智力将有所不逮矣夫讼必本于心之相违惟九五所履中正得干之仁视天下若一已初无怒之疾之之意且其仁足以化天下而服其心是以讼息而天下治以仁吉呜呼中正不可一日忘于讼久矣中正则施为注措悉本于仁而有以当于人心天下谁不悦从故虽强大暴悍者亦将畏义钦服无所用讼况其下者邪故夫争端之起尝生于人主不知乎中正之道般乐怠敖自巳啓祸是其不可不慎欤讼诸爻皆以柔吉九四虽刚亦履隂位独五以刚中吉五君也天下讼待以决且君道以刚为正五方以仁徳止天下讼非刚中则莫能至诚而勉修其徳此又圣人立爻防防
　　上九或锡之鞶带终朝三褫之曰以讼受服亦不足敬也
　　上以刚亢处讼极才健不中有撃柱论功之气曰或锡之命虽自上其徳非顺夫或者锡之也若齐威文在春秋时而天子锡以命服弓矢车马云终朝三褫之服之不自安也鞶带所以束身而用其恭上挟险不逊是谓不称其服适足为已羞矣故曰亦不足贵也干金干衣为鞶带互离离日为终朝互兑兑毁干阳之数三为三褫
　　【坎下坤上】
　　师贞丈人吉无咎
　　曰师众也贞正也能以众正可以王矣刚中而应行险而顺以此毒天下而民从之吉又何咎矣
　　师凶事也师贞在徳徳足以结天下心以吾之徳伐彼不徳曰师贞已贞而后可以贞人也一阳在内徳进而中为师之贞丈人吉者何丈人谓二丈人徳智俱全之称仁爱足以抚天下之命法度足以制天下之命谋猷足以托天下之命为丈人五隂有地十数丈人象也九二刚中羣隂归之五以柔中付二阃外事俾因天下之心用天下之力以兴大利除大害是能左右九二而使之用事于师得王道之要矣吉无咎者何师凶事也师若毒药治病于元气不能无少损惟丈人知夫元气在国当谨养而保全之不得已用师将以同民而去其害不残民以逞欲也是以师之吉而可以无咎于后夫涂炭之祸非兵莫息然兵非有徳智者用之利未及成而害巳先及天下民之从之适以重祸是流毒天下非用毒以止天下之病圣人不肯为也师自坎变六五本坎五中位变坤之顺与九二刚中应其徳本同惟五柔顺在中沈潜其刚以师属二行险而顺天人之心靡不悦从知其本心以利天下非害天下故曰民从之吉又何咎夫坎险为毒坤为众可以王谓王道于是成二刚中五能用二王业以建也呜呼阳来在一为复升二为师复自心起人君必先复其心使悉归于中然后能复其情性复其政事以从事于师不然已之无徳幸一旦成祗乱天下非以利天下也可不察欤可不慎欤呜呼惟复而后可言师
　　曰地中有水师君子以容民畜众
　　仁以养之义以训之先王之兵也水居地中容而有制君子法民欲容众欲畜盖不容无以得天下心不畜无以制天下命观井田乗法师见矣师五得坤中尽容畜义
　　初六师出以律否臧凶象曰师出以律失律凶也以义举以礼动以法制是谓师出以律弗善于此凶固宜也坎险刑法为律夫师以禁暴止乱用师失律是自暴自乱者所为何以禁止天下暴乱若火弗戢将自焚矣圣人之师以我之正征天下之弗正其出以律初以隂位坎下难作兵动之始也天下休戚所系圣人故首发此训
　　九二在师中吉无咎王三锡命曰在师中吉承天宠也王三锡命懐万也
　　难除而民安之莫大于中中生乎胷中爱物之诚过中则残不及中则不济师而用中天人与之故吉王三锡命顺命也盖非徒宠数之蕃是欲全天下之民而生之若坤之生物然此万心悦而懐其仁也五处坤位中其为命顺承天宠者何中格于天天所眷祐王命三锡天其使之矣九二自干来曰天宠且二以刚徳为师一卦主六五履顺处中俾二展尽其志五若无与于师然圣人尚徳不尚兵不得已有师一付刚中臣为吾排患止难圣人知修吾徳而已不肯以兵争为己任而临以刚也圣人可谓知所本矣汤伊尹周公太公得师之中二居下卦中曰在师中吉自五至二歴互坤三位曰王三锡命坤在上曰万邦师爻皆具王六五以干刚而用坤柔变险以顺仁徳为大曰王指五言之师而若五王道显矣
　　六三师或舆尸凶曰师或舆尸大无功也
　　三位不中在四隂下有互震体而才徳俱不足号令赏罚莫适为主是谓舆尸尸坤象舆尸有行师之名事不已出也百战百北无疑矣此最用兵大戒夫三挟险而动才徳既劣且有不肯为国任事心师罪人也
　　六四师左次无咎曰左次无咎未失常也
　　六四乗坎险处互坤中静顺有常知师不可易为于是左次以全士卒之命左次不几于慢命避事之嫌欤曰度师之不可进而不进是知彼此者所为也其为国家计至厚复何咎且九二以刚徳为师主四守常足以辅二而济其刚蔑有失矣晋士匄不伐齐丧而退君子大之楚伐陈吴季札帅师救之曰二国不务徳而务兵遂旋师左次也四以坤顺居五震上动而不失其静且震位居左为左次
　　六五田有禽利执言无咎长子帅师弟子舆尸贞凶曰长子帅师以中行也弟子舆尸使不当也
　　禽害稼物田有禽奸宄寇窃为民之害者也用兵为有辞曰利执言夫正辞伐罪为天下止暴兴利是亦足矣而爻辞止曰无咎何邪夫徳政衰而后有兵夫兵凶器圣人不得已用之用得其人虽足以致大利而征役之起疾病之作创疫之伤财用之费所损和气固多矣矧一失委任祸均天下其利害岂不大哉圣人以兵为难故为见在辞而又丁宁分别致意于后曰长子帅师弟子舆尸凶言师之用人不可不慎耳坤上为田互震震动为禽坎北方主信为执言长子谓二弟子谓三六五柔中得师之仁为利执言
　　上六大君有命开国承家小人勿用曰大君有命以正功也小人勿用必乱邦也
　　君子尚义志在天下小人不然喜争生事惟利是视安可任重于平定日邪其为国生事无疑矣师至上六师道已终圣人以勿用小人为戒且曰大君之命盖大君必欲休息天下而芘其生民方其为天下除害小人并用有不得已焉者患难既平摩抚养爱之不暇宁忍使小人用事于此时以动揺天下之情也哉曰大君言仁徳之大也坤众为家国三隂为小人坎至四变有互防体故二曰锡命上曰有命以正功云者大君体坤顺之徳以安养天下为心不使小人任开国承家之责盖所以成天下万物之功且安养之功于是乎正曰正功云坤载物为功
　　【坤下坎上】
　　比吉原筮元永贞无咎不宁方来后夫凶
　　彖曰比吉也比辅也下顺从也原筮元永贞无咎以刚中也不宁方来上下应也后夫凶其道穷也
　　比孰为吉五隂协辅一心顺从薄海内外罔不臣服比之吉也原筮谓何先王合天下之心以诚惟精神心术之间审而后动动必中理天下用是顺比元永贞所以守此元仁也元故无失徳持以永行以贞天下之比其有穷已哉书曰慎厥身修思永迩可逺在兹元永贞也原筮元永贞非刚中之主莫能行之盖刚中则诚动于内不以天下既比而怠于修徳以害其比是以无咎不宁方来既比之效也周公相成王逺服重译至不敢一日宁处惧后时也羣隂俱应若水行地不舍昼夜曰不宁方来后夫凶谓上上位卦外处众隂之后曰后夫如书称纣独夫上之后时昧慢智不足以有见一夫之为耳防曰初筮比曰原筮诚在内曰初在外曰原比之为卦坎位于外原有再绎义于比而至诚审慎若此其有失乎比师之反一阳为复二为师三为谦四为豫五为比圣人既复其心而有以除天下害于师方且法天用谦大功建立初无满假自盈之心谦故豫豫故比然则比之功始于复用于师成于谦着于豫阳升至比而君臣之分大正君用刚臣用柔天子当阳权归于一以总揽万方于上而天下大比矣呜呼盛哉君天下者可不玩此而加勉矣夫
　　曰地上有水比先王以建万国亲诸侯
　　水行地上小大相比卒以归东功利及天下博矣先王法之建万国以下比其民亲诸侯以上比其君若身使臂臂使指小大相维顺以听命制得其道也且比不独比其迹必将有以比其心而后天下常治不乱亲诸侯比其心也读蓼萧湛露之诗先王待诸侯何其勤哉先王得比道矣不然利泽何以及天下后世若此夫
　　初六有孚比之无咎有孚盈缶终来有他吉曰比之初六有他吉也
　　处坤顺下为有孚孚尚矣而比道尤贵孚天下未有不诚不信而可以比人且于人之比已其理必不久合也初六有孚在比先故无咎有孚盈缶终来有他吉谓诚信之徳日充终必有应而应之不独四曰有他吉居比初来比者众且在巳上者皆顺徳君子是可以相与有为于比矣宜其吉四隂中虚为缶坎水坤土相承为有孚盈缶虽然易贵正应而比以有他吉谓何比自下比上以亲比为义且当天下大同时君子同心不专其应专其应则比道狭而不顺比初六以有他吉大有初九以无交害易之变也易变因时不失其正
　　六二比之自内贞吉曰比之自内不自失也
　　二柔得中内比初以成其中顺曰比之自内夫君子恶夫昵比循私者若亲比有徳忠以事上在君子为贞而道可行于君臣已奚失曰贞吉曰不自失比道自近始二比初四比五取内外近比义
　　六三比之匪人象曰比之匪人不亦伤乎
　　三居坤隂中其应在上上坎险曰比之匪人荀乡曰与不善人居如入鲍鱼之肆久不闻其臭言不善足以移人知虑使流入邪恶也三以柔居刚位不得中识闇体顺所应在上而迹所近比皆非其人几何而不至丧身忘家也哉是可伤已坤隂为伤
　　六四外比之贞吉曰外比于贤以从上也
　　四位居坤上率三隂从五五贤君四能率从五是为贞显比之功自四成之语曰君子无适也无莫也义之与比况夫上有刚徳之主从而事之功以立贞吉孰大焉六四徳位俱隂在比得臣道顺贞用以贞吉
　　九五显比王用三驱失前禽邑人不诫吉曰显比之吉位正中也舍逆取顺失前禽也邑人不诫上使中也比至九五其道大成五以一阳主众隂刚中而贞且位居互艮上中正之道足以制羣隂而止之内之中国外之四夷莫不效顺是谓显比王用三驱失前禽邑人不诫吉圣人之仁徳也古者天子搜田讲三驱礼失前禽则违而去之者弗之取仁之至也圣人以中正比天下其道既显而荒逖之俗犹有不化圣人增修徳政而巳不胁以武力曰失前禽宁失之寛也失前禽正所以兼爱华夏之人成汤祝三面之网诸侯闻之相率以朝得比之吉邑人不诫谓内治着明不待诫令盖圣人躬行之徳有以格之比至邑人不诫徳足以洽其心矣何患乎天下不比吉其宜哉坎北方为兵坎隐伏坎弓矢为三驱上以隂在外为失前禽坤下为邑人坤顺为不诫读易至比九五知圣人缓于治外急于治内也九五以邑人不诫吉中以治内之效也失前禽则遐裔犹有未賔附者抚之以寛而遂其生仁徳益大合是二美显比之吉圣人于天下既比后不肯邀功生事于夷狄不毛地也后世若汉武唐宗穷兵极武于显比失之然显比而用三驱之礼是圣人亦不以天下比而忘武备也吁孰谓天下未比而备可遽忘乎
　　上六比之无首凶曰比之无首无所终也
　　禹防诸侯涂山防风氏以后至诛圣人度其懐险不悛必将为天下害诛之不疑也上六位坎险上比终已独失所附从是徳不可以格化而必将至加兵故凶且上下小大相比在理为顺不顺何所容于天地间曰无首盖恃险而莫知亲其主云
　　【坎下防上】
　　小畜亨密云不雨自我西郊
　　曰小畜柔得位而上下应之曰小畜健而防刚中而志行乃亨密云不雨尚往也自我西郊施未行也小畜以隂畜阳六四居近臣位体防顺至徳总揽羣刚而上畜于君曰小畜亨健而防卦体有至健不息之诚而又将之以防顺畜其入矣刚中志行谓四以防顺承五九五刚中六四比而承之其志遂行健防志行故亨密云不雨徳泽未施也臣之诚意虽通于上而君徳未孚若天气未应曰密云不雨自我西郊者何隂阳和则雨西郊隂位自我西郊言阳气不应也然则小畜何以尚往曰臣事君勉尽吾道而巳不以未孚而怠其爱君心畜道斯成孟子曰畜君何尤畜君者好君也小畜贵往序卦曰物畜然后有礼小畜其必自礼始乎故夫君行礼而天下率由于礼所畜滋盛矣小畜防在干上防居己巳干上位也防以入之畜干之亢大畜艮在干上艮居寅寅干三位也艮以止之畜君子之进夫畜亢而使其君复于礼君子之忠也且小畜大畜二卦异者五位耳在小畜则以刚中受畜在大畜则以柔中言贤二卦之义盖人君体皇极之道而沈潜其刚髙明其柔者也刚中以厉进徳之诚故能受畜于其臣柔中以尽虚已之道故能畜贤以畜下惟贤人能用易之中而动无不当于理也隂居五阳中为密云互兑为西郊必曰我西郊云者我周之西郊也夫圣人之心岂不欲得君行志霈膏泽于天下哉得刚中之主然后圣人之志可行自我西郊圣人之难也
　　曰风行天上小畜君子以懿文徳
　　仲尼曰文王既没文不在兹乎内刚外顺为文徳盖中之发见夫事业者也其道则无不顺于天人君子观象于小畜思有以格君心而正之曰懿文徳疾夫已徳不充不能格也文王能懿文徳而其徳浸以光大化可上行于君矣防为风为化防在干上防柔干刚为文徳以一隂畜五阳为懿羣阳之美尽在于是云噫君子畜君必先畜巳徳惟文王之文为能行此吁以文王之徳之美而终无益于纣岂以纣非刚中之主故欤吁为君而用心不刚虽有贤圣之佐莫可救药矣
　　初九复自道何其咎吉曰复自道其义吉也
　　小畜自防变初以防隂变干阳而上应于四受四畜而能反身以归道者也且居小畜初所复在道其行已操心必不悖于理是能自畜者也是可进为于小畜时矣故曰其义吉以隂复阳曰复自道
　　九二牵复吉曰牵复在中亦不自失也
　　初自防复干二于是得处干中曰牵复不比于初不失厥中以比应九五同徳之君其道必行故吉记曰或安而行之或利而行之或勉强而行之及成功一也二勉从初复得畜之中于巳无失曰亦不自失云
　　九三舆说辐夫妻反目曰夫妻反目不能正室也九三刚过中且进不知止隂扼其行曰舆说辐干健为金为圜为良马有舆辐象四履隂在前三以阳承四阳受畜于隂隂反制之失内外上下之序为夫妻反目互离为目防多白眼为反目夫臣之畜君必先正身以正家而后畜道可行于吾室之不正是不能正身也规规然欲信其说于君上不能有行矣圣人于小畜九三示人臣自畜之道盖能畜已然后能畜君天人相通之理也小畜虽以四为主而凡居臣位者皆上畜义故六爻取义各不同
　　六四有孚血去惕出无咎曰有孚惕出上合志也四五皆曰有孚君臣之际非孚莫畜盖情不通心不同道不合姑相与顺从于声音顔色间畜无益也惟臣孚于爱君君孚于从臣各以恵利天下为心则君受畜而不疑臣效忠而不忧君臣之心若出于一大安大荣何咎之有四以一隂处五阳中有臣徳之一互体离防顺而明用能有孚血去惕出言诚信之道行无复可忧事也盖四志合于五羣阳并从蔑有能伤者周公归相成王诗美之曰公孙硕肤赤舄几几正血去惕出象伏坎为血去互兑兑说为惕出夫履上位而身比于君君子归之且以畜君为己任伤者必至若周公之管蔡是也周公之徳足以格于天而信于人是以成王终悟志以上合而伤之者去其道岂不盛大哉
　　九五有孚挛如富以其隣曰有孚挛如不独富也君臣交孚王道以昌致之在臣孚之在君九五刚中六四以诚徳上交于五而畜之羣阳罔不顺比刚贤协从则天下归心莫可解矣曰有孚挛如富以其邻且夫刚中之主而能受畜于臣不自矜伐惟善是从至诚之感所挛者大宜其富有天下卒能使天下同其富也阳实为富防绳为挛如四五以防顺履干位内刚外顺隂阳交济为有孚
　　上九既雨既处尚徳载妇贞厉月几望君子征凶曰既雨既处徳积载也君子征凶有所疑也
　　居上而畜道大成利泽以敷曰既雨既处盖六四九五其位近比隂阳以和至上为既雨尚徳载以徳任重也妇贞厉守正而不敢忽也月几望君子征凶居此位当此时不可过也其周公还归事乎上九以刚在小畜上得君而泽加于民臣道至此足矣圣人特勉之曰尚徳载惧其或慢于修徳而不知积也曰妇贞厉欲其谨守臣道之贞不可一日忘厉也曰月几望君子征凶欲其用谦持恭于礼不敢少越也盖上九居五阳先于臣道疑若过亢自非体防君子莫知自畜而犯义矣周公不敢宁上帝命尚徳载也天命不易天难谌乃其坠命弗克经歴妇贞厉也公孙硕肤月几望也周公肯越礼而行哉后世言臣道盛者必周公信矣防木其仁为徳载长女为妇互兑在下兑纳丁为月几望
　　【兑下干上】
　　履虎尾不咥人亨
　　曰履柔履刚也说而应乎干是以履虎尾不咥人亨刚中正履帝位而不疚光明也
　　物畜然后有礼故受之以履以礼行世孰能害之曰履虎尾不咥人亨兑西方为虎干刚在上兑柔承之以干临兑柔为刚履说顺之性无所忤拂曰柔履刚柔履刚而上下之分定说而应乎干谓至诚恭已以顺天道履至此而礼行矣礼行于上奸息于下为不咥人亨然则君子出而有临安可不慎所履乎刚中正履帝位而不疚谓何九五履干正位曰刚中正中正者为能行礼九五刚健不息徳同于天体大中至正之道以君临天下礼化既行天下乐推不厌曰履帝位而不疚尧舜事也尧安安允恭克让光被四表舜温恭塞重华协帝奚其疚互体离离日为光明为不疚吁涉世之患为可愕也系辞曰吉凶悔吝生乎动吉一也而凶悔吝三之故君临天下者其可危为大盖人君以一身抚御海内内而奸宄外而夷狄乗间伺隙欲逞其志不知其几向使所履一不正而蹈于非礼则政令纪纲弛于上防贼寇攘起于下若虎咥人不可制遏人君其慎夫咥穆王命君牙曰心之忧危若蹈虎尾渉于春冰穆王周君也能不忘蹈虎尾之忧以戒其臣下况不为穆王者哉宜周室卜世长久也
　　曰上天下泽履君子以辨上下定民志
　　履莫大于礼礼莫大于分分明而天下不复有觊觎心曰辨上下定民志君子为此盖亦有政教法度存乎其间虽然行礼自身始干天也君也其徳则刚健而诚人君法干之刚至诚行礼以化天下而又因天下之情以为之制不矫拂其常理是以天下说从民志以定履不取地而取泽泽气上通其性说不若上天下地之否盖礼必人情通说而后可久且泽水静止民志之定云
　　初九素履往无咎曰素履之往独行愿也
　　以阳处卦下下无承之者而能为吾所当为不愆其素曰素履夫孝悌仁义忠信皆徳之清明而履所宜常行者也素履既修往而应徳斯施矣故无咎且夫君子修身不以已在下位而辄废其行盖君子之志未尝一日不在天下操行虽独其设心则不遗于天下国家今日行于已皆异日施之人者曰独行愿兑下兑西方为素下无所履为独行
　　九二履道坦坦幽人贞吉曰幽人贞吉中不自乱也履道者其心安二得中下履初九曰履道阳以一在下为道所履在道幽人之吉死生穷逹视之惟一曰坦坦夫能定者能应况天下固有不可易之正理营营于中曾何补哉二居泽中隂掩之为幽人中正为坦坦互体离有明徳而又得中二盖臣之能定者如是而后可任天下大事履六三亦以一隂而宗五阳而位不中正负凶徳懐异心二适承之圣人故示大训使后世君子知所法尚而履夫道也
　　六三眇能视跛能履履虎尾咥人凶武人为于大君象曰眇能视不足以有明也跛能履不足以与行也咥人之凶位不当也武人为于大君志刚也
　　柔为一卦主位乖中正徳不足矣其欲以威力先天下者乎惟夫不中不正而负恃其才若眇之能视跛之能履是必以暴虐加天下天下亦将从而残之矣曰履虎尾咥人凶反正俱兑兑毁折为眇为跛互体离防离为目防为股虎踞必旋其尾履之咥人三位兑上为虎尾为咥人凶履虎尾一也卦以说应亨爻以不正凶得礼失礼之符也三本隂体居二刚上所履失正大哉夫子之训断然曰眇能视不足与有明跛能履不足与有行谓能视与无明同能履与无行同迹其凶暴之资方且为天下大害必不能有所建立于天下后世也武人为大君则以立志之刚用侥幸一时后世若西楚近似矣兑隂为武人以隂居五阳中其徳不足其志则刚爻互离为大君为志上下俱阳为志刚夫以一隂总五阳所总者亦大矣惟履位不中徳非其称是以致凶戒之哉
　　九四履虎尾愬愬终吉曰愬愬终吉志行也
　　钦畏者后必吉钦畏则无失徳而所履益修夫君子居上位战兢临履之心不须臾忘之则其道足以通君而庇民志行何疑履兑为履虎尾干刚不息为愬愬辅五决隂为终吉为志行
　　九五夬履贞厉曰夬履贞厉位正当也
　　九五刚中而正羣阳归之且以干刚乗兑说有天下说从夬决之道其可行矣夫因民心说从与之同去其害以正吾之所履宜无所可疵而其道光明也且圣人行礼必将正天下之悖礼者使不为天下百姓患此夬履之防贞厉谓贞其徳厉其志徳贞志厉夬道乃成有为不可易也得干中为位正当
　　上九视履考祥其旋元吉曰元吉在上大有庆也稽天道以修人事是为视履洪范敬用五事视履之义旋归也反求诸已仁徳斯大而天人共喜矣曰其旋元吉元吉吉之大者上九位在干上兑说承之天应于上而人说于下宜其吉且视履圣人克己之学盖履卦至上徳成位尊履道已成方且汲汲益视所履而思有不合于天者必将正心诚已而求致其祥非刚健不息得乾元用九之道其孰能至此哉上与三应三位互离中离目为视盖自视其徳之明与否耳兑下兑说为祥











　　紫岩易传卷一
<经部,易类,紫岩易传>
　　钦定四库全书
　　紫岩易传卷二　　　　　宋　张浚　撰
　　上经
　　【干下坤上】
　　泰小徃大来吉亨
　　曰泰小徃大来吉亨则是天地交而万物通也上下交而其志同也内阳而外隂内健而外顺内君子而外小人君子道长小人道消也
　　坤变而干隂徃于外阳来于内隂小阳大君子小人之分也大来何以为泰大来则自君及天下无不正至格天地裕万物安中国服四夷宜其泰然则人君盍为而能致大者之来其必自心始人君之心刚于内则君子之有刚徳者并进夫君之心若曰我之社稷将有以保之我之百姓将有以利之吾心勃然改不善而从其为善正念一兴天地鬼神知之君子闻风孰不改图而来乎使君而无有是念是阳气未复天未欲泰也君子知夫道之不同不肯违天以幸万一得以危其身以败乱天下国家阳自内来一为复二为临三为泰至泰刚德成矣刚内为泰其心刚也于是刚德之君子悉处于内爲心腹在要职者莫非君子罔有小人间之夫为人君而刚内柔外执德之中皇极之道斯为尽是必寡欲而无私必以社稷天下为巳忧必能断而不惑于众説小人将何所容迹哉徃来自此判然则言致泰者在君心之刚而巳泰治功利及天地万物曰吉亨泰小徃大来吉亨则是天地交而万物通也上下交而其志同也内阳而外隂内健而外顺内君子而外小人君子道长小人道消也申言泰之所以为泰也君子进发号施令防有不顺人心者人心悦归和气可致故天地交而万物通方春三阳用事天地之气腾降于上下而万物莫不奋达交通之应也而天地之气得其正实自夫君子用于时何谓上下交而其志同君臣之志在天下而不在身是为志同上下交云者君之心即臣心臣之心即君心相与以诚谗邪莫闲是为交二事皆国有君子致之故曰则是天地交而万物通也上下交而其志同也内阳外隂隂阳得正也内健外顺君臣得体也君用健臣用顺事无不济内君子而外小人君子小人各当其位也圣人之于小人也外而巳如曰必絶弃之则奸心滋生为吾治害外之所以俟其化圣人之心仁矣大矣夫
　　象曰天地交泰后以财成天地之道辅相天地之宜以左右民
　　君子并进治道可行正心术而五行得其序敷政教而万物得其性自然民协于中致力于天地是致力于民也夫财成本自君心心正则身正身正则所为罔不正固有以格天地而均节其道其用微矣若夫辅相则见于政教之迹因天下万物之宜而还以导之也箕子为武王陈洪范自五行至五福六极财成辅相之道毕备其中其曰敛时五福用敷锡厥庶民凡厥庶民惟汝极锡汝保极所以左右民者至矣坤众在外为民且阳下隂上二气交感各得其中阳为左隂为右左右之而使归中也
　　初九拔茅茹以其彚征吉象曰拔茅征吉志在外也何取于茅以况君子有洁白正直之德而可以通神明也君子不后时以缩在泰必而进为道为天下也曰志在外且上有柔中之君下有同志之贤进必合合必泽加于人曰征吉干初变巽为茅三阳连进为拔茅为彚初应四而二刚俱上应曰以其彚征
　　九二包荒用冯河不遐遗朋亡得尚于中行象曰包荒得尚于中行以光大也
　　二有干刚之德其容如天其公如天中道上通君心应之包荒用冯河容也不遐遗朋亡公也包荒则不才者勉冯河用则强暴者化不遐遗朋亡则志仁身正臣道洪矣泰治之时君臣各得其志为大臣者孰不以天下为心且以天下为公哉二刚中知保治之难汲汲乎荒之包冯河之用不以逺弃不以近比所以作成人才杜絶私党之意甚备宜得尚于中行之君也尝考二之心处至治而兢兢若未治惟恐一夫失所一才见弃一事不公有以害吾治其为中也至矣事业岂不从而光大哉坤隂在上包荒象三比众隂二承之用冯河象隂荒也隂在外包也阳刚不中冯河也应坤为不遐遗为朋亡干中为光大
　　九三无平不陂无徃不复艰贞无咎勿恤其孚于食有福象曰无徃不复天地际也
　　天地气数中则平过中必变人事亦然圣人知几示训于泰观山川陵谷之变日月星辰之推移平陂徃复故不能逃气数自然也夫治至于泰其君必骄其臣必怠其德必衰其政必慢斯亦自然之理不有刚德君子知艰守正不恤一巳利害而尽诚以辅道其君俾知夫以泰为忧不以为乐鲜不顚覆于后也九三虽刚过不中而有干健震动不息之体故勉以孚若曰尽在我之诚以啓廸弼正而不恤其他则泰治可长保也夫国家尊荣君子食人之禄可以无愧而道行志得利泽加施矣曰于食有福乾坤相交而中进退盈虚自此分平陂徃复所由生也互兑兑口为食阳为福互体震震以恐致福
　　六四翩翩不富以其邻不戒以孚象曰翩翩不富皆失实也不戒以孚中心愿也
　　三阳内升君子盛矣其道足以格小人而信之俾率从化君子为天下图何其逺乎夫小人未尝一日无于世使之中心乐从君子之化是小人皆为君子也泰至是而盛四自内为三隂首下从羣阳其顺若鸟飞有翩翩势小人降心从君子象也知君子有可信之道其心若一不戒以孚安有害治于后者哉隂下顺为翩翩隂虚为不富三隂为邻隂从阳为孚反兑为不戒
　　六五帝乙归妹以祉元吉象曰以祉元吉中以行愿也帝乙古贤王称也在易象取谦以下下之义甲十日长乙次也甲之刚用乙之柔非贤德之君孰能为之归妹谓何应九二而并与三阳下之也三阳而谓之妹三阳自坤变有妹象也祉谓何福也治盛而天降之休曰祉六五为泰主以柔用中不谓既治而一日忘下贤广覧博取惟恐英才一或沉于下其于天下之仁有加无巳于此见其心矣呜呼贤者民之命天下赖以生也至治而不忘下贤英才继进如妹之归生化之功此为大曰以祉元吉云以仁而吉之大也
　　上六城复于隍勿用师自邑告命贞吝象曰城复于隍其命乱也
　　在泰以隂居上刚德不足而权移于下众失于内否其反矣城复失众也失众何以守邦况用师乎勿用师云者当反已而自治耳自邑告命命自下出也命不由君其吝为贞且天下之乱莫大于权臣擅命而政出多门读雨无正之诗可以槩见此最泰极之大戒嗟夫治至泰极荒淫骄奢所自生也荒淫骄奢之主命必移于臣而天下之心失矣内何以守外何以战哉坤土为城复互兑互巽为告命
　　【坤下干上】
　　否之匪人不利君子贞大徃小来
　　曰否之匪人不利君子贞大徃小来则是天地不交而万物不通也上下不交而天下无邦也内隂而外阳内柔而外刚内小人而外君子小人道长君子道消也否三隂在内其象有二人君刚徳消于内一象也小人柔邪者毕处要位而擅事于内二象也盖人君刚德旣消则小人乗闲縁而进莫可止遏矣孰为人君之刚逺声色轻货利舍一巳之乐先百姓之忧君之刚也否将有蔑贞之凶君子卷道而懐可也故不利君子贞君子不用国非国矣天地不交是隂阳错乱万物不得遂其生也上下不交是君臣各有心其道不通为君者骄亢于上为臣者蔽塞于下纲纪法度荡然不复有也此犹可以为国乎否泰内外卦体同也泰曰健顺至否易之为柔刚盖君臣失德巳见于事朝廷微弱诸臣强大中国微弱四夷强大内柔外刚义也嗟乎君子一不用于时大而天地细而万物俱不得其理且君臣各有心志不在天下曰有邦与无邦同夫君子为国轻重如此而世主贪一己私欲踈逺刚贤终莫悟也嗟乎坤内邦邑象也否以干变干君道也而坤隂变其内刚德消矣夫人君内无刚德则政失厥中小人乗隙以进而祸乱亟作否所由成也且致否者人也而否之则匪人不然何以弃君子不用自罹其祸夫用君子必治用小人必乱此亘古今不易之理今也舍君子而用小人其必以小人为君子矣兹非天夺之鉴而然乎圣人知其不可奈何而曰否之匪人慨叹之辞也变坤为泰变干为否隂可消也阳不可消也坤变至三君之刚德沦防殆尽是以否一隂生曰姤二曰遯三曰否至否刚德内消矣小人得志引而来亦声同气感之符也尝考唐明皇在开元时侈心已萌于中若姤一隂之始生云杨李乗闲进卒肇大乱人君愼夫心念之微哉
　　象曰天地不交否君子以俭德辟难不可荣以禄君子共俭律身不为时变否之俭德盖隠德不彰可言不敢言可为不敢为髙爵厚禄可致不敢致君子非忘君且忘天下也知夫言为之无益祗害其身而正道一防将孰与维持振起之于后君子见几其心仁坤吝啬为俭德三阳在外为辟难阳本内也而居外为不可荣坤邑为禄
　　六拔茅茹以其彚贞吉亨象曰拔茅贞吉志在君也相期以守正是为忧君之深君子阳阳诗相招为禄仕全身逺害而已葢君子为正之守所以存道道存而志可行且国有人焉国终不亡矣兹亦不忧君者所为与曰志在君否三隂在内小人用事时也而初贞吉二否亨皆君子事何邪曰圣人不与小人在内勉君子使各尽其道也圣人仁爱生民不忍小人迭进以害其生其意不亦逺哉茅至柔物干一变巽为茅三隂为彚初本干体为贞茹根也初应四连四之刚与阳俱退贞可嘉也
　　六二包承小人吉大人否亨象曰大人否亨不乱羣也包初承三俟时之复其事则吉其道以亨陈卑用于汉狄仁杰用于唐二得中于否曰大人大人以道为任而识其大者不肯规规然自异羣阴中招怨取疑以害吾道也曰不乱羣否之二五何以皆曰大人否阳消隂盛卦也非智识洪大者为之扶危解纷天下终否而巳二五得刚柔中圣人立此象勉后世君臣使不以既否而怠其道且君子俱退巳独进为体道之权不失其正此又二所以为大而亨于否也
　　六三包羞象曰包羞位不当也
　　三过中有互巽兑体于否为柔顺不正且志在谀说者也羣隂用事三先之迹其不中不正之资欺天罔上妬贤贼民何所不至三顺而处之不自以为羞曰包羞而仰视天俯察地终不能无歉于心也阳在外为包巽进退不果为包羞
　　九四有命无咎畴离祉象曰有命无咎志行也
　　君奉天命以施令臣奉君命以行事万世不易之理而否乱之时以刚德处近君位能承君命而大有为于天下臣之恭也其事为难四居互巽中巽风为命有刚德而巽顺事上故能承命以动均福其夫天下所同戴者君也近臣而挟刚以擅君命于否是为权臣夫权臣天人之心所共恶而深疾之者其背道失心必遗害于天下后世何祉之离惟夫在否而以君命行志于道为顺且君子同心致时于治并受福矣周公大诰书命皆本成王是以十夫翼予大难竟平曰有命心每有之不敢忽也其至诚恭顺之意未尝自用而忘君云三阳为畴阳实为祉
　　九五休否大人吉其亡其亡系于苞桑象曰大人之吉位正当也
　　虑患若系马于苞桑者然苞桑民柔象也有国之本在民宁忍伤之伤之则危亡无日矣书曰若朽索之御六马为人上者奈何不敬系桑之义也且休否之道在于安在于存在于治不待夫旣否而后为也先事预图此大人之所以吉与九五以刚中至德履干位下六二之贤而应之君臣兢兢思所以保乂百姓于上无须臾忽其否可休必致理也且大人休否之功微矣天下徒见其常安常存常治而莫知所以休之道诗曰迨天之未隂雨彻彼桑土绸缪牖户孔子曰为此诗者其知道乎休否非知道者莫能也互体巽巽柔木为苞桑巽绳直为系干五为大人呜呼民者国之元气也人君一念在民则恣情悖理之事必不肯更为民之心归之元气复矣否以休也人君惟患乎不能诚意以复其心心复而天人可格为用岂不大哉其亡其亡又以见其心念之正也
　　上九倾否先否后喜象曰否终则倾何可长也
　　天地之理隂阳之运数极必反上九居否终以干刚之德在上进德不巳阳可复而秦也曰先否从喜且数之消长与德终始人君尝因否极至时固有可倾之道茍非自强其刚德而以利天下定社稷为志优游玩日则怠乐是安否不可得而倾矣为君者其勉于刚不可归之时而曰姑俟时之来也必若上九之刚而后否可倾可不戒夫互兑为后喜
　　【离下干上】
　　同人于野亨利渉大川利君子贞
　　曰同人柔得位得中而应乎干曰同人同人曰同人于野亨利渉大川干行也文明以健中正而应君子正也惟君子为能通天下之志
　　君子至明之德上同于天故能同天下而天下心归之曰同人大同无私若天之公曰于野亨野旷大无适莫之地公道盛行大难以济曰利渉大川利君子贞不正则有所不利君子秉文明中正之德天下所谓善与同好天下所谓恶与同恶欲与聚恶勿施天下之心孰不服从是为同人之贞干上为野干健为利渉大川九五刚中为君子为贞柔得位得中而应乎干曰同人同人于野亨利渉大川干行也文明以健中正而应君子正也惟君子为能通天下之志申言同人之所以为同人也六二以柔中为一卦主而上应九五曰柔得位得中而应乎干九五德同于天故不曰刚而曰干夫以大中应干而羣阳毕从则所同者大干行谓其道不息难以健济文明离体健干体以礼交物物无不烛曰文明文明而用以诚之谓健中正而应谓五五以大中至正之道下应于二曰中正而应二五应天下莫不应君子之贞不亦大哉夫贞天下所归惟贞则以我之心为天下心欲恶靡不一且将合天下之志通为一矣曰惟君子为能通天下之志离火在人属心为志
　　象曰天与火同人君子以族辨物
　　不同同之非有至公至明之德何以克为自伏牺至周人各有族而辨之则愚智处宜贵贱履位贤不肖袭情记曰非此族也不在祀典然则君子小人善恶凡以同者皆曰族而用辨大同之道也族物辨天下以治则车书可同四海可一矣火性炎上与天同体同人取天火立象君子法象则法其至公至明之德而巳
　　初九同人于门无咎象曰出门同人又谁咎也
　　出而不忤于物故得物之情而可以用其同自为崖异怪激之行谁其从之不若静退不出之愈也履刚有离明德位居同人先而泛然能与人同无私党偏系心是必将揽天下之情而用其同于后故无咎盖君子之同非物我尽忘浑浑与世为一如庄老所为也彼将有以用其同于天下使天下各蒙其惠利不茍然耳二以隂在上为门
　　六二同人于宗吝象曰同人于宗吝道也
　　二柔中为一卦主圣人严为之训曰同人于宗吝夫君子无意于天下则已君子而有意惠利天下非同人则莫为之助而所同之狭亦不能大有为于时且二以隂居五阳中羣阳乐同傥必欲舍刚阳惟柔隂之从则为我应者鲜矣又安能广揽人才以辅成人主有大之业哉宜其吝象释之曰吝道谓于道为吝也或曰应五为宗夫二五君臣位且五阳二隂非巳宗也语曰如有周公之才之羙使骄且吝其余不足观也巳周公惟贤才并用不牵私党道以盛行二其愼哉二居离中离丽必有所附其在同人不可不愼
　　九三伏戎于莽升其髙陵三不兴象曰伏戎于莽敌刚也三不兴安行也
　　离处干下离为戈兵为伏戎互体巽兊巽以隂木生兑泽为莽变干有重艮体为髙陵三嵗干数夫二五正应三四以刚闲之譬诸侯强大与夫小人才健害吾君臣正应惧圣贤同心而正道行于天下巳不得以逞肆私欲非巳之利者大可畏哉夫小人为身计不为国计不为百姓计设心不仁莫肯恤也三嵗不兴而象曰安行盖以恶长不悛恬不知悔吁其可畏也夫
　　九四乗其墉弗克攻吉象曰乘其墉义弗克也其吉则困而反则也
　　四位近君而以阳居隂知道之不胜而能自反以归义故吉吾于此见圣人之心许迁善困而反则谓不害其为同也九四乗离之刚离中虚阳包之为墉夫二五以中直相与天人与之义安可闲义所弗克而反身从义弃前非图后善是不拂于天地之心矣
　　九五同人先号咷而后笑大师克相遇象曰同人之先以中直也大师相遇言相克也
　　心通迹闲其忧在先道之茍胜闲何能为吁经天地理万物莫大乎中直夫中直物可格也况于人乎中直则君臣之心本自相通何忧不遇同人本离体而天之与火其德又同二五俱得中位是五之心即二心二之心即五心其为中直也大矣系辞曰二人同心其利断金同心之言其臭如兰以离火乘干金其心无所不通非强梗坚刚者所能闲曰断金心同而发号施令罔不尽善曰如兰互巽为兰夫五二正应而二刚害之二刚方健巳德不足必欲以巳不正之心求合于上嫉媢有德排之谗之九五刚中心惟二同卒用相遇以一天下而静其难可谓盛矣先号咷后笑何也以天下为忧至诚恻恒之意发见于外曰号咷君臣相遇道行天下有足乐者曰后笑忧乐在天下而不在身圣贤之心也互离巽兑巽风兑说兑口为号咷为笑大师克相遇克言与之者众所胜在道若师之克离为戈兵九五以刚处中离体在下羣阳从之为大师呜呼君臣之闲亦在夫勉巳中直之心而已中直者无欺愧于天地为用至大故惟中直则君臣一心而可以大同于天下也
　　上九同人于郊无悔象曰同人于郊志未得也
　　邑外为郊逺人而同之于郊相与为澹泊寂寞之游忘宠辱逺势利悔无自生虽然君子之心未甞一日不在天下使得位于时今日设施前日静飬功耳同人于郊志虽未得悔则无之其心初不忘天下也干上为郊邑内也郊外也且郊犹取于同人君子何适不用其同邪虽穷居约处而志同道合以琢以磨君子进德不谓居无事而辄巳也
　　【干下离上】
　　大有元亨
　　曰大有柔得尊位大中而上下应之曰大有其德刚健而文明应乎天而时行是以元亨
　　大有自干变干变而巽仁德以行所亨者大曰元亨六五盖干五尊位惟其以干刚用离明体协大中上下羣阳莫不毕应曰柔得尊位大中而上下应之夫中者天下之所归而况于贤哉刚贤毕应所有者大是为大有刚健文明二体刚健善断文明善应刚健而诚尽于内文明而礼尽于外合是二羙中德斯大其位得干之中曰大中应乎天而时行谓五求干刚稽诸天道而用离柔离万物相见于时为正为时行时行云者盖以当有大之世非用柔无以得天下贤非得贤无以保天下大业时乎时不可违也人君仁德至是大矣
　　象曰火在天上大有君子以遏恶善顺天休命如日之升明德普施明德既行则善恶各得其正而天休滋至矣夫善者天下所甚爱恶者天下所甚恶善必善加于天下恶必恶加于天下遏恶扬善以顺天下心是为顺天天人之心本自一致也天心眷佑和气致福休命之来莫可止御人君大业其将永乆不替夫火有扬之之义天有遏之之义详观此象而知善人之有益天下国家也善人在上天休滋至然则曷可不亟求之于防下而进用之哉卦自一变坤至五而艮止之四阳俱复是为大有阳善隂恶为遏恶善
　　初九无交害匪咎艰则无咎象曰大有初九无交害也初居四阳下曰无交害四居四阳上曰匪其彭何义也未有位当大有时君子莫不欲进以行其道道之不行君子耻之惧利泽不及于人也故曰无交害若夫四处近君位茍非以中正絶类之道立人之朝则嫌疑谗谤之兴殆不可遏止明哲君子欲全其道以利天下有所不肯为也故曰匪其彭虽然无交非初罪也四方体公忠事上有炎上之体初不得交曰匪咎惟艰以守贞安顺义命不妄求合上必我知咎不长矣曰艰则无咎三阳在前其行也艰艰斯无咎圣人着此训恶夫舍正应而他适也
　　九二大车以载有攸徃无咎象曰大车以载积中不败也
　　处干阳中干良马其德健变卦有坤体为大车臣之积中非一日事中积用能任天下之重如大车载物沛乎其有余曰大车以载有攸徃无咎中者何緫言之德也其目正也公也直也诚也恭钦也仁也善也凡徳之羙者皆曰中君子于中不可须臾忘闭邪去伪止私寡欲积中之道也积若水之积其积厚其负大舟必胜任矣二得干刚正中刚故不息是以能积且在上有柔中君屈巳下之羣贤并进而已独得中君子志可行时也何徃不利哉呜呼中不积则败天下事生民之命将无所托后之为臣于大有愼勿以既治而怠其中也一日失中天下被害可不畏与可不愼与
　　九三公用亨于天子小人弗克象曰公用亨于天子小人害也
　　以直道格君非心而致君为尧舜之君大人事业五以柔居离中五阳宗之曰天子九三刚健履位位居互干中用能尽至公之道曰公公道盛行大治可永为国家之利无穷曰公用亨于天子小人弗克小人不能胜已之私不可与言公也三重刚立互巽初互兑下兑说巽顺为小人呜呼小人以事君为容悦无所不用其私为民之贼为政之患为国之忧是将壅蔽其君以毒乱天下者也使若斯人而居上位必为天下大害有大之君尤宜察诸
　　九四匪其彭无咎象曰匪其彭无咎明辨晳也
　　尽忠于君无下比三阳之嫌非见几孰能之四以刚德为三阳先且其位近承柔中之君傥挟羣阳以事上得无矫拂取疑之忧乎四匪其彭非絶弃贤才而逺之也心公道直不牵其私使人人得尽其道于上是谓匪其彭是谓无咎不然蔽贤取容将得罪天下后世咎之大者四位在离明先下履干刚明足以辩得失祸福之几而刚能行之曰明辨晳三阳为彭
　　六五厥孚交如威如吉象曰厥孚交如信以发志也威如之吉易而无备也
　　君臣交孚以道则德修政立天下然迁善逺罪而莫敢为非虽荒服逺裔知所畏慕率从吾化不待征伐刑罚之施也六五自干变内刚外明其明足以知天下之贤九二刚中顺而应之刚柔相交一德以孚曰厥孚交如威如吉离为火为戈兵为威如夫圣人有天下大业政令教化之防不可一日弛自古纪之六五威如象辞何取夫易而无备传曰百万之众不如一贤盖贤者立人之朝则众贤从而辅之君正于上纲纪法度明于下君臣相说德威逺扬四方莫敢予侮不必屑屑然事备具之末非谓壊法乱纪漠然无以备也卦本干体干以易知曰易尧舜之时君臣惟道德是民不犯有司蛮夷率服威如也尧舜安用备惟其君臣交孚所备大矣信以发志谓何夫君臣而一有欺愧之心必不能相与合志而有为君臣之间宜先勉夫信信立而志发于外斯有合矣五柔中为无备离明中虚为信为志
　　上九自天祐之吉无不利象曰大有上吉自天祐也上九以干体位离明上刚健有明德故能上贤而自天祐之夫子系辞释之曰履信思乎顺又以尚贤也盖信顺可以得天人心信顺一体事顺天者必信于人上九体信顺在上又能以此尚信顺之臣君臣遇合其道盛行而惠泽加于天下是以自天祐之吉无不利爻独曰自天祐之辞兼天人而言天无心以人为心人之所助天其祐之也昔夫子对子贡足食足兵问谓兵食可去民无信不立盖号令赏罚举措之闲一失其信天下将漠然离心莫可复合虽有兵食无于用是逆天者所为何以得天下之贤与之共保有大之治上九躬履信顺刚贤毕应人既助之天道斯祐其吉大矣互兑承之为履信干五变得坤卦复于乾坤伏其下为思乎顺
　　【艮下坤上】
　　谦亨君子有终
　　彖曰谦亨天道下济而光明地道卑而上行天道亏盈而益谦地道变盈而流谦鬼神害盈而福谦人道恶盈而好谦谦尊而光卑而不可逾君子之终也
　　自天子至庶人未有不谦而能保国持身谦则虚虚则乆乆则光大之道也惟有德者为能谦卦体内止外顺德盛而止于内礼恭而顺乎外是为谦无德而徒为卑顺焉礼之文也君子用止于谦凡外物之役吾心意与夫穷通得丧之分好恶喜怒之节饮食言语之宜处之不竞守以至虚节以礼义持以退抑天道所喜神物所祐民人所归其为亨也大矣艮在下艮万物终始为有终天道下济而光明地道卑而上行天道亏盈而益谦地道变盈而流谦鬼神害盈而福谦人道恶盈而好谦何谓也天地人一道幽明一心满招损谦获益犹朝必有暮冬必有春干上自剥居谦之三曰下济而光明光明艮体坤三自剥居谦之上曰上行阳止于外而在坤上为剥阳止于内而在坤下为谦观一阳升降天地人鬼之情状毕见矣圣人立象系辞于谦尤拳拳盖使天下后世俯仰动作之闲不敢须臾忘谦而思所以善其后也谦尊而光卑而不可逾君子之终也君子德盛礼恭以充尽谦道故处上而人乐推之居下而天下后世视为楷式周公孔子为然周公令德乆而不替有终也然则圣人何为而臻此其必曰性止而德极于盛体顺而礼极于恭故欤九三以阳处艮上为尊为光位在坤下为卑为不可逾周孔一道用之尊则光用之卑则不可逾惟所用也
　　象曰地中有山谦君子以裒多益寡称物平施
　　摧其髙刚而心止乎顺然后能行礼于身以尽夫谦礼行于身斯可以行于天下矣夫顺天地鬼神之道使天下逺害而就利必有礼制存其闲艮有止限义而坤道主平若井田行而王道盛无他圣人用谦于身又率天下而纳之谦大功以立大治以成谦用大哉昔先王制礼使贤可俯而就不肖可跂而及贵者不至骄贱者不至污无有余无不及用此道也杂卦曰谦以制礼地中有山山得其平斯盖制礼之象
　　初六谦谦君子用渉大川吉象曰谦谦君子卑以自牧也
　　其身谦其心谦内外俱进非静飬之功何以至此且人不能尽力于谦本夫放心不知求放心则骄亢怠傲将一肆心之所为其能行已以恭而有所建立于天下乎君子止心至静不挠不夺其积功非一日欲忿毕除诚信益大故德止于内而盛礼顺于外而恭谦之又谦可以得天下心而济其难卑以自牧盖君子止心之道必曰卑云者逊志之学惟逊志不矜伐用能自牧谦谦之德本夫自牧初以柔处艮下体又承坤为谦谦互坎为渉大川上坤下艮坤为马为牛坤为地艮为山为自牧
　　六二鸣谦贞吉象曰鸣谦贞吉中心得也
　　二以柔德居艮止中德积于中谦形于言其所以感动上心莫非至诚忠厚有益国家之论非谀说无益之辞曰鸣谦贞吉二何以贞惟中心自得不畔于道是以贞贞则得君而道行天下是以吉互坎坎水为鸣谦坎阳在中为中心
　　九三劳谦君子有终吉象曰劳谦君子万民服也有大功而不自以为功若禹不矜伐周公公孙硕肤二圣人者皆获有终之吉三自师来曰劳谦夫勤劳王家臣之常分也矜伐之心一生则恃功忽下安宠擅事天下之争所归非所以自全也其能保有万世令名而服天下之心乎以刚阳居羣隂中为君子艮终始为有终坤众在上巳下之为万民服
　　六四无不利防谦象曰无不利防谦不违则也
　　谦至四德成矣上承谦恭不伐之君下履功德盛大之臣防其谦而散之不陵上不凟下动皆中理臣道斯盛艮下互体又艮艮手为防谦不违则谓何防谦疑有失中之举惟德成而动容周旋中礼故不违则四以六居位得坤道正且德顺有常防谦孰利互坎坎法律为则呜呼若四岂徒能保守其爵位而已其敦厚有容之德殆将使天下后世一视以为法而安靖国家之福何可量哉
　　六五不富以其邻利用侵伐无不利象曰利用侵伐征不服也
　　履天下大位而不自满假以亲比上下上下一心不服可征五柔中得顺止正且刚中羣隂莫不协辅谦德为大然则五犹有侵伐何也盖奸宄害治治世所不能无惟谦德之大天下属心用能正天下之不谦以成其治舜命禹征有苗舞干羽格之初不待兵刃之接无不利也互坎在中坎隂为不服为侵伐夫圣人用谦盖将以収天下心而除其为天下害非徒徇谦德虚名而优游玩日不恤生民之罹毒也君人而欲得志天下莫若反身而求其谦惟谦则不自满假而谓莫我若必钦必畏必恭必俭必亲贤必聼言惠泽及人者大上下顺服欢若四邻用于侵伐何徃不利羣隂为邻坤地生飬万物为富
　　上六鸣谦利用行师征邑国象曰鸣谦志未得也可用行师征邑国也
　　二鸣谦应五也上六鸣谦将以率天下而纳之谦五曰利用侵伐上曰利用行师利用云者于用为利未必用也征者正也以我之谦正彼不谦圣人必欲大其谦于天下先自内始曰征邑国文王事也文王居岐谦德着闻伐崇崇违之退修德教而崇降其征邑国之谓乎志未得云者天下未由于谦圣人所忧也坤为牛为马曰鸣谦坤为众曰邑国邑内也上六正应在三三以刚阳居互坎中有负恃懐险心为志未得
　　【坤下震上】
　　豫利建侯行师
　　彖曰豫刚应而志行顺以动豫豫顺以动故天地如之而况建侯行师乎天地以顺动故日月不过而四时不忒圣人以顺动则刑罚清而民服豫之时义大矣哉阳德内升顺道而动其动也因天下百姓之心天下悦之建侯以共治行师以除害安徃不利曰利云者有是象不必有是事盖阳动于地羣隂协应天地中和之气达矣是为豫豫惟顺动故治可兴害可去而豫治益大坤震位上下为侯四自师来为行师刚应而志行谓四也九四以刚获羣隂应而其道上行曰刚应志行云顺以动豫九四致豫之道豫顺以动故天地如之而况建侯行师乎言豫之顺动上可与天地合其德建侯行师之利盖理之必然无可疑者天地以顺动故日月不过而四时不忒圣人以顺动则刑罚清而民服豫之时义大矣哉申言圣人合德于天地者如此夫天地之动无心而行以中气未至不先之至不后之是以日月四时得其正圣人法天地因人心之中而用吾之中以有为于天下道无不顺刑罚可省民心说服曰刑罚清而民服刑罚不清则中和之德不能纯被于上下民之从之革面而巳故豫以刑罚清为大雷动于上坤顺于下为天地以顺动震春阳用事时以序行为四时不忒互坎在中为日月不过坎水为刑罚清坤下坤众为民服且阳干自剥来一曰复复心之刚以复其德也二曰师德复而后可以去天下害也三曰谦圣人德大功立不自矜伐以来天下之善也四曰豫阳气奋达利物之功益着乐所由作也五曰比天下顺比王道至是而盛也六曰剥守中则比过则剥剥圣人之戒也中其至乎君用之仁也尝考一阳之生自复至比皆有兵戎象复上六曰迷复凶有灾用行师终有大败师九二曰在师中吉六五曰田有禽利执言谦六五曰利用侵伐上六曰利用行师豫曰利建侯行师比九五曰王用三驱失前禽盖阳动而复天威已行至比则威德益着而生物之功至大圣人生物之功在兵兵以德胜圣人复其心以复其德复其政事然后可以行师之众正可以举谦之征伐可以体豫之行师可以讲比之三驱此一阳用事之序也夫天下顺比而不忘三驱礼焉圣人仁爱天下惟恐一朝备弛而害加于百姓后世天下始定儒者急急偃兵息民之说以从事夫礼乐之文导君骄奢纵逸之地卒至败人之国岂不陋哉若夫天下未定而曰我无事于复玩岁乐身以兵为讳吾不知危亡之日矣戒之哉
　　象曰雷出地奋豫先王以作乐崇德殷荐之上帝以配祖考
　　先王躬行之德洽于天下百姓之害除而天下大悦乐于是可作乐由阳来乐作而德益崇夫使天下率由礼乐之化是先王有以生之先王圣德日加于天下后世不知何时而巳故曰作乐崇德云荐上帝归功于天也配祖考归德于祖考也帝出乎震震在卦上为帝二隂在震上为祖考上帝曰荐荐以尽诚祖考曰配配以合德
　　初六鸣豫凶象曰初六鸣豫志穷凶也
　　谀说之志萌于中发于声音顔色盖小人隂柔至甚而无持操者是岂惟安逸豫以害其身推是心以徃且将害家害国害天下故凶初以柔处坤下其志委靡不振以己不正资幸四应惟谀说之图而四有刚德不巳合是以志穷而凶夫初本震体用震变坤失其刚矣刚德一失邪枉若是吁可畏哉震动为鸣圣人于豫首发鸣豫戒葢方天下安乐无事谄佞者易进圣人致戒于初不惟使小人知所惩艾欲天下后世之为君臣者深察而钦逺之也
　　六二介于石不终日贞吉象曰不终日贞吉以中正也静故能照夫当天下说豫时谄渎以交上下不比于权即昵于谄驯至丧身亡家乱国无疑矣岂为先见者哉二有静止至德道之光明足以见几于先曰介于石不终日贞吉或曰二履人臣正位而介于石若安静无于豫者得无过乎是不然夫天下说豫人各循其所说而不虞后害古今一情也二处坤位中立德止静之地而智足以见天下几上不谄于九四下不渎于二隂厚德镇浮存豫有移风易俗守正止难之功为用至大夫子着上交下交之义于系辞盖以卦之上下言之互艮艮为石震再变有离体为日贞吉谓以中正获吉豫九四有权臣象天下说从祸福之分在四所处正不正闲吁为四亦可危也不有中正君子若二者孰能行礼于身以杜絶未萌之志而正君臣大义哉若二隂小人谀说之雄安可迩迩之丧德必矣系辞曰君子知微知彰知柔知刚万夫之望圣人深以二有功于豫谓天下后世宜仰望以为标凖也
　　六三盱豫悔迟有悔象曰盱豫有悔位不当也
　　仰而视曰盱三位不中正以隂比阳切切然觊望之意见眉闲曰盱豫悔而四方为由豫主迟其行又无以趋事赴功曰迟有悔然则君子处此如何惟自反以修德而巳德茍中正上必我求何盱迟足云圣人恶夫在豫求之人不求之已殆为容悦计者设此象以示悔之必至也震再变离离为目曰盱在坤隂上隂性缓曰迟
　　九四由豫大有得勿疑朋盍簪象曰由豫大有得志大行也
　　姬旦总羣臣以辅成王诚信而巳矣惟其待天下以不疑是以得贤才之助而永保功业汉霍光反之不再世而丹族吁可戒哉夫疑心一萌于胷中天下士将望望而去之孰与辅其德成其治乎曰勿疑言疑之不可一朝而或生于心也众隂归之由我而豫为由豫为朋为大有得坎中为勿疑一阳为首为众隂为发夫四以阳德孚五隂惟履位不正圣人故有勿疑之戒惧夫诚意或怠以失天下之贤极言诚之不可巳耳夫众贤协归则上可安宗庙次可安百姓下可安吾身疑心一生合者将离尚可以致天下之豫哉夫惟尽其在我之诚使无愧于天地无欺于幽明若雷动而奋仁德以行天下之贤其将合志同心以赴事功之防而我之德业永永无穷矣岂不羙夫且近臣何疑哉不过曰恐贤才之胜已而扼其进自非有至谦之德而以天下为心不以一巳失得为心能勿疑乎九四自谦来宜其由豫而大有得志以之行也
　　六五贞疾恒不死象曰六五贞疾乗刚也恒不死中未亡也
　　呜呼人君惟不安于逸豫则志气清明其德刚健大臣乌得以擅事于下六五以柔履中刚健不足四承之曰贞疾盖柔道多牵虽曰柔中而众柔位上下在豫必怠宜不能有为天下也周室东迁则然五犹居中位曰中未亡其以先王德泽尚存乎互坎坎心病为疾震于稼反生为不死夫五以四豫圣人有贞疾之训圣人戒豫之君必欲勉进刚德以总揽权纲于上不当安于豫怠倒持太阿以授其臣春秋尊王之义也且豫惟四履阳位羣隂刚德不足不能为五助孟子所谓一薛居州独如宋王何者也是以五不免夫贞疾呜呼人君慎无厌夫刚德之贤而亟逺之使朝多君子君其有不尊德其有不修国其有不治虽有任事当权之臣不能私已而擅其事矣何贞疾之忧乎
　　上六冥豫成有渝无咎象曰冥豫在上何可长也隂极为冥性移志昏故冥成有渝许变也书曰惟狂克念作圣有渝之功也上处震上震动曰有渝云夫冥而渝犹庶几可保其宗庙社稷也不渝沦亡无日矣人君其戒夫豫而不知反者哉
　　【震下兑上】
　　随元亨利贞无咎
　　彖曰随刚来而下柔动而说随大亨贞无咎而天下随时随时之义大矣哉
　　随否之变刚自干来下坤之柔曰随一变随再变归妹三变泰随大亨利在贞不贞则无以率化天下而天下莫之从曰随元亨利贞无咎夫刚来下柔民心以孚有所不动动则说矣是谓随盖民之系命在贤下柔则贤者获用而得民之心用是以动天下其有不说从而率化者哉大亨正无咎而天下随时谓得贤而民心归亨大以正且夏忠商质周文圣人不能违天下心惟正故天下乐从而莫违其教化然则天下所随者时也时实圣人为之是天下之随在圣人不在时圣人贞动天下说随其义大矣且天道之运自春徂秋功以成天下日用而不知随焉而巳若夫圣人以贞动而使天下欣欣然从而化之亦若人之随时于天也
　　象曰泽中有雷随君子以向晦入宴息
　　濳神至静之地而后能尽动说之道于随庄子曰渊黙而雷声神动而天随从容无为万物炊累焉盖静者动之基濳阳之德养于至静动以利物其动乃说君子向晦宴息盖随时而养之以静也君子存身于静其动也仁天下说随大功以着兑西方为向晦互巽为入互艮为宴息互震至兑息伏曰泽中有雷呜呼天地以至静之德生养万物君子以至静之德生养天下传曰君子有四时朝以听政昼以访问夕以修令夜以安身夫安身而后动则清明在躬平旦之气不昧而利物之仁大矣此君子用随于一日之闲者然也可不慎夫
　　初九官有渝贞吉出门交有功象曰官有渝从正吉也出门交有功不失也
　　君子动静本道惟道之从事虽变渝于道常贞得所随矣故吉出门交有功谓如是而后可有为于随也盖吾之所随既贞功利何为而不及天下哉从干上居震下为有渝互艮为门初本干体乾道也贞也自震以徃万物滋生为有功交谓应四
　　六二系小子失丈夫象曰系小子弗兼与也
　　随道在系夫正否且随匪其贞在我则德损在事功则必不能建立在天下则必不能惠利可不慎择欤二柔中无失德然于随用柔柔道多牵曰系小子失丈夫谓舍五正应系初也且于随为动说主何以谓之小子初自干上居坤下在卦体得动说贞卦曰随自发也若爻言其变则初位在最下有互艮体为小子系小子失丈夫惑彼动说舍吾正应是失随之贞者也失贞何以从事于随圣人系六二象辞曰弗兼与也以二在随居人臣中位舎应与义有大不可者其戒夫居陋而不诚心一意以事其君者欤四五以干阳在上为夫
　　六三系丈夫失小子随有求得利居贞象曰系丈夫志舍下也
　　舍初从四四以道事五因四以通五志必行于随随有求而得者也利居贞谓何臣事君有君而巳惟道惟君之随人臣大义也其可不安而行之三系四而曰利居贞者盖圣人深着不可附丽权臣之戒夫四事君以道三之系四本以通五求而得之贞莫大矣志舍下谓舍初互巽巽入为求有得
　　九四随有获贞凶有孚在道以明何咎象曰随有获其义凶也有孚在道明功也
　　伊尹周公臣也而实受天下随处伊周任重甚难其道虽贞其义则凶惟至诚守道动皆中理则君信不疑功可成矣伊周事业卒暴白于天下后世诚也且巳孜孜然正心钦巳日以匡国家利天下为事譬日月在天有目有趾莫不待以成功何咎复得哉故曰有孚在道以明何咎而象以为明功也盖有孚在道则动必中道事业日着是为明功九四居动说相应中有互艮体艮手为有获艮刚止于中为孚为道艮其道光明为以明
　　九五孚于嘉吉象曰孚于嘉吉位正中也
　　中德日修贤者信之惠然肯来曰孚于嘉贤者随之则天下莫不随矣传曰天下之父归之其子焉徃故吉嘉指二二柔顺中正在随为嘉不然君臣俱刚何以随惟刚柔相济而以中率天下随随道亨矣二居震中万物自此趋亨嘉之防为嘉五以兑中应二隂阳之气各得中相应是以孚也
　　上六拘系之乃从维之王用亨于西山象曰拘系之上穷也
　　既拘系之又维之人之说从有不能自解也固结人心本于仁太王去邠周业以昌王道以行上穷云者若太王事之以皮币犬马珠玉不得免焉也太王其事穷其道通自三至上互体皆巽巽为绳故有拘系维之之辞上六居动说上天下乐随而所履隂位以隂在上志未行于随曰上穷
　　【巽下艮上】
　　蛊元亨利渉大川先甲三日后甲三日
　　彖曰蛊刚上而柔下巽而止蛊蛊元亨而天下治也利渉大川徃有事也先甲三日后甲三日终则有始天行也
　　天下事至陵迟大壊莫可支持自人君心念始君心不仁而奢侈虐之为流毒天下则邪佞得志忠良退黜日复一日纲纪浸弛蛊之为由心起也坤柔下消干刚仁心沦失泰治以堕风化于是衰矣必复其心蛊乃可治蛊以元亨元仁也蛊元亨利渉大川将有事于天下以正其弊大其治也故渉川为利序卦曰有事而后可大变巽互坎在中为利渉先甲三日后甲三日何谓治蛊在仁德在挈纲领而图其本在不息甲十日长仁也万事之本也夫事之弊坏非大振其纲领而务以仁德洽天下使天下归心则事莫之兴起先甲三日要终而思其弊后甲三日图始而慎其行终而复始法天之健可以致治干纳甲先三日巽初也后三日艮上也治蛊者可以复泰巽一变为小畜干在下四变为无妄干在上先甲后甲象也蛊刚上而柔下巽而止蛊蛊元亨而天下治也利渉大川徃有事也先甲三日后甲三日终则有始天行也人君刚健笃实辉光日新其德事奚蛊惟刚上而止柔下而顺为君者髙亢而德日消为臣者邪佞而权日盛臣顺而谄君止而怠治道以堕蛊之所以蛊也且夫刚上柔下巽而动为恒震巽刚柔相配隂阳各得其位是以有常而亨也刚上柔下巽而止为蛊少男在上长女承之隂阳失其序拂其常譬夫柔顺之臣有以蔽惑其君而君安之不蛊何为哉圣人观象治蛊用巽之仁复艮之静仁德旣止天下率化而蛊可亨曰蛊元亨而天下治曰元亨云者仁而后亨蛊以仁亨也如是而后可以大有为于天下巽一变干为天行巽木为利渉
　　象曰山下有风蛊君子以振民育德
　　作成人材以兴弊补坏周宣用之夫人各有德顾在上者养之如何耳先王盛时学校兴礼化行终致天下之材不可胜用振而育之之功也且山下有风失其常度非长养万物之风也譬诸风俗陵坏于天下君子观象将以复风化而大变其俗育德其可缓哉
　　初六干父之蛊有子考无咎厉终吉象曰干父之蛊意承考也
　　行巽之权隂救其弊而实显其美曰有子考无咎坤上来居干下为干父之蛊干初在上父象也夫初以巽仁居蛊下有仁德以治蛊而欲一大变其风俗其意专在尊宗庙定国家育民人子道旣尽考德以大是谓有子是谓考无咎厉终吉戒以诚勉也厉而吉可终矣初柔顺非厉则德莫之进位去上最逺曰意承考
　　九二干母之蛊不可贞象曰干母之蛊得中道也事继世主而事适堕坏求以治之其道贵中不可过过则失中且强所难能卒不可行何益于治周公相成王善用其中终能大文武之业不可贞谓不可过贞非直谓贞道不可行也故夫子明为之训曰得中道云二以刚居巽中是谓得中道
　　九三干父之蛊小有悔无大咎象曰干父之蛊终无咎也
　　为子为臣刚中是贵刚不可过然在蛊刚过犹愈于裕三刚过中与上敌应事固有力争必行者故小有悔惟其设心立意本于治蛊而卒归于正是以无大咎然则人君用臣于蛊宁取刚过无取裕裕何以立事而保其社稷人民邪
　　六四裕父之蛊徃见吝象曰裕父之蛊徃未得也蛊至四巽极而止故裕西汉公孙以阿容无补君臣之闲吝道也夫居上位不汲汲救天下弊玩日偷安以幸其无事不仁莫大若是者民将视之犹仇雠谓不我恤也何徃而得志于君哉隂止于下有兑说体为裕上本干位故二四五皆曰干父之蛊
　　六五干父之蛊用誉象曰干父用誉承以德也
　　承以德不承以事故用誉且举行政事末节孝之细又安能有惠及天下且有令闻于后世哉五得柔中其位艮止巽上心止于仁臣刚而应用能修德于蛊以来厥誉夫天下之事委靡弊坏莫之振起究其本原在德不在事德失则事弛德修则事立君人者欲显亲而大其业以尽夫奉先宁亲之孝莫若反己行仁勉夫在我之德互兑为誉
　　上九不事王侯髙尚其事象曰不事王侯志可则也不有其功记曰终事而退臣之厚也位居艮上艮止为不事王侯伊尹复辟告归体此也后世若汉留侯天下巳定奉身而退庶几髙尚者哉不然已在上位无补天下国家而曰我姑退是足为髙乎上九自干来有刚健果断之德且蛊至上仁德已孚天下已治君子洁身而去以顺天道可也不然咎将及之志可则谓何功成身退不率宠辱志在利天下而不在夫享天下之利进退有度其志可则变巽有离体为志
　　【兑下坤上】
　　临元亨利贞至于八月有凶
　　彖曰临刚浸而长说而顺刚中而应大亨以正天之道也至于八月有凶消不乆也
　　干阳序进以复其位至临而二阳生于下刚德内充足以有临元亨利贞干四德也临有复干之道而干德未备其见于用者大亨以正而巳故彖辞别白言之八月有凶戒也阳长而临巳戒隂生圣人知几自昔保天下者率兢兢尧咨舜舜命禹皆曰四海困穷天禄永终惧有凶也推是心以临天下又安有失德于身者乎自此至遯歴八数曰八月刚浸而长说而顺刚中而应大亨以正天之道也圣人明临之利贞本诸天也临自坤变干刚上进将复坤以归干天道行乎其中刚浸而长指二阳说而顺卦体刚中而应谓二九二刚中道德之美上说君心而六五下之君臣合德以临天下天下顺说其亨也大临曰天之道无妄曰天之命道自下升命自上降盖刚德浸长而生物之功着道之自然也是故天道之大在生物生物者天道之贞君子协进生物之功可以配天易以刚长为天之道其防深矣
　　象曰泽上有地临君子以教思无穷容保民无疆二阳说于下四隂顺于上阳为德隂为民君子之德足以说民心而民顺从之也自古先王临天下任德教不任刑罚深仁厚泽思有以固结天下之心无巳民之从其教化也亦无巳故逺而夷狄恃之以安所容保者大哉后世以势临人一决而溃德教浅也三复斯象知教化防范不可一日弛于天下兑口泽说为教泽为容无穷无疆皆自坤发之泽上有地临民而得其防且得其欢心也读礼书坊记篇君子设教其思为长乆计也审矣
　　初九咸临贞吉象曰咸临贞吉志行正也
　　二阳以兑说进兑为泽其体虚曰咸临咸临盖公其志虚其心以道而感通乎上者也初九位在阳先必贞而吉夫四隂以上临下隂惟阳之求初以隂居下茍所适不正莫可有为于临矣惟初得阳之一志专应四而求比于五以阳感隂其诚易通临大之治其基于此乎渐曰进以正可以正邦然则在临之先必贞然后可以临人而易变其风俗也
　　九二咸临吉无不利象曰咸临吉无不利未顺命也事君而感之以道利孰大焉道何也中也二得位得时而以刚中应五道合从弗合去盖必有以感动人主心意收大人正君之效俾纯于干德而后已固不肯偷容茍合终至危人之国使其君不能有临也故曰无不利阳进隂伏而君臣之德同何徃不利大抵致其君为尧舜君必有所以大正其心固非屑屑顺命者能之巽为命反巽曰未顺命且阳进变隂志方上达彼岂肯以顺而丧其节也哉
　　六三甘临无攸利既忧之无咎象曰甘临位不当也既忧之咎不长也
　　三居兑说上其位不中以柔顺之资求说二阳是谓甘临君子说之不以道不说也如之何欲以甘临君子哉夫临人而不能内尽其诚徒规规求说于外若百姓固可欺斯须而其乆必离何哉诚不足以固结其心也况用之君子安能有说而觊幸君子肯从巳欤在临无攸利矣六三互位有坤顺震动艮止象动而能止为旣忧忧之如何易心退听而以至诚顺君子斯可也下君子而化之隂消阳复驯可致泰于临何咎且夫甘德之失也德失忧之可以无咎吾以是知迁善功足以格天独患夫为之不力耳
　　六四至临无咎象曰至临无咎位当也
　　五曰大君四曰至临至坤德也四以顺德下应初阳临下顺贤其德必进其道必行临之至也夫四位近君互体坤中而一心应阳不挠其进上顺于君下说于民臣德至矣何所可咎象言位当谓与初正应其位当也
　　六五知临大君之宜吉象曰大君之宜行中之谓也内有刚德而用之以柔知临也且夫人君惟不知行中而亢志自用踈逺忠贤是以在治忘乱不戒隂生政事法度浸至堕坏而失夫所以临涖之道临二阳浸长君子道盛君天下者于此何为哉行中德以任君子斯无为而利泽及天下得临之正矣盖人君据大位以临天下每患恃其聪明智力而不知屈巳下贤骄盈怠傲日肆一日忠言莫告以颠以覆若是则君不君矣非所宜于临也六五用柔之中德顺有常虚其心损其刚下应于阳凛凛然惟惧隂之复生而尽诚以行其中二阳协应临道以大吉孰御也周成任周公为知临政事一出恃为心腹周公聪明智力成王之聪明智力也成王知临矣刚长于内将复于干且得贤而所临者大曰大君六五居坤顺中下履兑泽之虚德顺有常而能虚己下贤是以有大君之称云
　　上六敦临吉无咎象曰敦临之吉志在内也
　　上处临极反得坤之厚不以势位临下操心积意惟贤之顺二阳非巳应拳拳若不一日忘德之厚也曰敦临且居上临下而独以厚贤为志贤进道泰天下说归吉可得矣坤上为敦兑承坤以兑隂合坤隂复有坤体下临二阳为志在内夫临人而在上位鲜不骄亢自处蔑弃贤才非厚德君子以天下百姓为心未有能善用其志者矣
　　【坤下巽上】
　　观盥而不荐有孚颙若
　　彖曰大观在上顺而巽中正以观天下观盥而不荐有孚颙若下观而化也观天之神道而四时不忒圣人以神道设教而天下服矣
　　隂生一曰姤二曰遯三曰否五曰剥隂长阳消其卦多凶四隂乃有观象圣人意何在也圣人忧隂之起思有以止而化之为君天下计甚厚也夫使为天下君而能本中正至刚之德以涖天下天下观而化之可常治无乱又何忧隂之复起哉且观自临来二刚之德浸长于内至观刚得位而在上执巽之仁以孚率天下悦服归之化道于是盛行焉稽诸天道观为八月卦兑金用事化万物而揫敛之将使复其纯一之性非若否之闭而不通此观之所以独异于诸卦也观盥而不荐有孚颙若谓何祭祀之礼先盥后荐始盥则诚至荐怠矣人之通情也盥而不荐则诚德不息始终如一足以感格其孚颙若下观而化观道于是盛矣舜恭巳正南面颙若也盖圣人之诚本自修身而中正者修身之本圣人体中用正无过失于天下举海内之心皆为我心心之所格孰不化颙若之用斯为大九五以巽仁居互艮上艮止为有孚互巽洁齐艮手为盥下坤坤地备物为荐坤在内为不荐大观在上顺而巽中正以观天下谓何圣人于天下一视同之其德大曰大观阳大在上曰大观在上顺巽所以行其化中正所以成其化顺巽中正孰不心悦而从之下观而化理宜然也观天之神道而四时不忒圣人以神道设教而天下服矣神者何诚也天以诚运而四时不失其序曰天之神道圣人仰观诸天以躬行其至诚有教存乎其间本之仁义着之礼乐施之刑政皆教也圣人之教自身达之天下斯民从化莫知所从其道如神曰圣人以神道设教诗云自西自东自南自北无思不服神道格应之功也四隂有四时数巽风为神坤顺为天下服
　　象曰风行地上观先王以省方观民设教
　　教之本在诚其具则礼乐刑政夫礼乐刑政必因其俗若风行地中随所寓以致生养之功夫先王之省方以至诚爱民之心而修其教化不徒出也巽白眼为省方为观申命为教坤地为方众为民
　　初六童观小人无咎君子吝象曰初六童观小人道也初以隂处坤下为童智不足以有观若童之无知曰童观语曰民可使由之不可使知之谓民可率而使由吾化不可强以知也童观在小人则无咎若夫士君子不能观上德化以修其身而朝夕于中正之归何补天下是君子无所用于观也其道吝观自干变坤故初有君子小人二象
　　六二闚观利女贞象曰闚观女贞亦可丑也
　　阖户谓之坤居坤隂中曰闚干一变巽卦体互巽巽白眼为闚隂得中为利女贞互巽兑有顺说之性为丑且夫履柔守静臣道之常然大观在上非刚中之臣则不能与上合德以格正其君而大有为于当世故君子必谨飬刚德俾识明学正而后有逺大之见可副大观之求也且处羣隂中而厥观不逺昧于大体上有刚健中正君以至诚之意风动天下而巳黙黙守常无所建明顺说以从其上而巳君子不知耻可也君子而知耻能一日安于观哉曰利女贞女以是为贞其事则可丑也夫女从人者也若君子道合而后从其所见逺且大又安肯枉己狥人若闚观者所为乎
　　六三观我生进退象曰观我生进退未失道也
　　度已德业以为进退曰观我生君子事业以生物为本读生民尊祖之诗可见矣六三位虽不中而得坤正体顺静有常进退之际知所钦择虽然三在观巳近髙位于是而始图进退可乎盖三度巳德不若四推四而下之不敢率先以上比大观主于臣道未失也变巽为进退坤地为生呜呼后世不度德量才以贪冐大位蔽贤疾能莫知省己以贻祸天下观六三之风亦可少愧矣彼岂知一巳进退天下休戚利害系之安可重一巳而轻天下哉是大惑大愚者所为君子不取也
　　六四观国之光利用賔于王象曰观国之光尚賔也书称尧曰光被四表舜曰重华协于帝人君光明之德本于性成于学着于天下君有明德动作施为罔不率由礼义天下将化之而为礼义国其光矣四体仁巽之实羣隂毕顺盖贤德之大者用能观国以观君观君以行志王如賔之弗臣则道德日闻功效日着利莫大矣且大观在上必有不召之臣相与躬行中正于上化道斯盛巽东南賔位故曰利用賔孔子释四曰尚賔谓道德之臣宜尊显其礼而师友之不可轻也二阳得位在坤上为国光
　　九五观我生君子无咎象曰观我生观民也
　　君臣事业在生物而人主生物之德尤着见于民盖君正则民正君民一体耳譬犹响之应声影之随形德修于身民化于逺而天下莫不安其生遂其性其理自然也九五刚中在位至诚之德旣已先天下而化之复视民从化于我何如以反求诸身九五化民之心诚矣故无咎夫民犹水也水能载舟亦能覆舟君子设法至公战战栗栗若朽索之御六马无斯须之念不在民是以能常保其治也大观四隂在下九五刚中复有君子助而象止无咎盖隂势巳盛须至诚之道不息治抵于泰而后吉耳五巽体互艮仁以止故于观能尽其诚而为大观主
　　上九观其生君子无咎象曰观其生志未平也
　　志不忘君且不忘天下曰观其生二爻阳居之皆曰君子且夫四隂浸长上九虽不当位而道德足以为天下观使遂漠然无意于时将孰与助五而止隂之消又况隂道日进为天下害君子于此其能自免于戾邪志未平见君子忧君忧时心不少忘也五观我生上观其生皆取坤隂生物为义














　　紫岩易传卷二
　　钦定四库全书
　　紫岩易传卷三　　　　　宋　张浚　撰
　　上经
　　【震下离上】
　　噬嗑亨利用狱
　　彖曰颐中有物曰噬嗑噬嗑而亨刚柔分动而明雷电合而章柔得中而上行虽不当位利用狱也
　　序卦曰物大然后可观可观而后有所合临二阳浸长得位于上天下观其德而化之莫不心悦诚服于是间可除四海之内可合为一家矣噬嗑除间卦间不除无以兴大利动而有明德然后能除闲故噬嗑以震离二体亨利用狱者何罪主断非至明者不能断不曰刑而曰狱狱必得其情正其罪而后加刑先王愼刑不敢遽用度夫害之不可不去不得已用之噬嗑明德在上故利用狱互坎为狱为闲颐中有物曰噬嗑噬嗑而亨谓何人资物养生物反为害何以养生刚间之起犹物之为人害天下将不得其生矣此不蚤图而优游玩日可哉四以刚居中曰颐中有物噬而去之则间去而生养之道得矣刚柔分动而明雷电合而章柔得中而上行虽不当位利用狱也噬嗑之见于用也刚柔分动而明谓干五下居坤上居五动而丽明以成其亨震离二象自乾坤刚柔分得之夫噬嗑本以救否刚柔不分则上下之情不通否盍为而亨哉雷电合而章雷作之电从之德威并着其罚行也柔得中而上行谓五主噬嗑何取于柔中盖曰君仁而明然后可収除间之功不然门未及除而天下残困其害滋大呜呼噬嗑刚位上下而又有负坎险在中者诚亦艰难时也非为君者志动于内德明于外屈巳逊志以孚同心之贤莫克有济矣六五以柔得中故虽不当位而利用狱虽然柔中固可以致亨于噬嗑之时而用狱终非盛德事盛德者人化之安用狱德非刚中不能有化曰不当位盖少贬之辞圣人贵德贱刑抑见于此
　　象曰雷电噬嗑先王以明罚敕法
　　使天下格心趋化先王立法本意罚明则善劝恶惧法于是行刑可措矣雷电之作天下愚夫愚妇莫不革心易虑惕然知所畏惧先王明罚似之盖使民钦畏而莫之敢犯是先王之仁也
　　初九屦校灭趾无咎象曰屦校灭趾不行也
　　圣人于噬嗑止恶息过设意甚严必欲杜絶于毫厘方萌之初圣人待天下心一何仁也初刚动在震先卦体居离火下动而丽恶其迹未着其事未大于此而惩之止之诚为小人福故无咎噫在上位而临下可不熟玩此辞而遏恶于蚤哉一失其制至养成其祸谁之责欤震为足为草木屦校拘以校而灭其趾使不得有所行也阳动于下为趾噬嗑初上皆以刚受刑夫刚用于上则亢用于下则陵刑所必加莫可解也
　　六二噬肤灭鼻无咎象曰噬肤灭鼻乗刚也
　　二得柔中其为噬也易且乗初之刚而以柔在上为噬肤肤柔脆隂属言噬之易为力也灭鼻谓刚间屏息气不得伸古者五刑用劓示强梗之必除也二柔中动而丽明其德足以杜絶刚闲而能使小人退听于噬嗑时为臣之责塞矣互艮艮山为鼻
　　六三噬腊肉遇毒小吝无咎象曰遇毒位不当也六三位不中正以柔履刚厥噬为艰腊肉至坚物九四互体坎以刚险位三上为腊肉三才德皆不足以胜四是欲诛强去梗而反为强梗害者惟三志在除恶故虽有小吝终无咎也呜呼君子有志于除天下间务先修其中德哉惟德足以服人心间易去也坎险为毒九四位刚在坎险中为遇毒
　　九四噬干胏得金矢利艰贞吉象曰利艰贞吉未光也六五噬干肉得黄金贞厉无咎象曰贞厉无咎得当也四在卦为间颐中有物曰噬嗑正谓四也然四于爻位虽处互坎中而卦体得离之明以明德比五是以爻辞吉金矢黄金以中直之道施诸刑也臣用直君用中舜臯陶之职分四五本干位为金坤隂在离中为黄金离为戈兵为矢黄中也矢直也艰贞贞厉慎用刑也贞而厉慎之至附骨肉谓之胏肉易于胏所遇异故其辞异二爻皆离体离日为干胏干肉四曰未光四居离且人臣必以道德弼君如臯陶之刑期无刑然后为光五曰得当中以涖刑何徃不当也四五皆有坎险体四艰贞五贞厉戒险也周礼大司宼以两造禁民讼入束矢于朝然后听之以两剂禁民狱入钧金三日乃至于朝然后听之盖所以惩不直不中使知自反以杜絶狱讼之生其象义则取诸易而易之得金矢得黄金谓得中直之道周官取易之遗意而用之也
　　上九何校灭耳凶象曰何校灭耳聪不明也
　　恶积罪大夫子之训自非耳目无所闻见不至是也九处一卦之极离火炎于上震木动于下亢志以动告之弗入戒之不及凶其自取曰何校灭耳凶夫小人为不善起自至微惟肆情循欲告戒不闻卒致大戾悲夫圣人于噬嗑着训欲后世谨迁善逺罪心无须臾忽其微以尽力于无过之地云耳互坎在下为灭耳离丽坎险互见为何校且上以刚受刑二辅五以施刑于上下曰灭趾灭鼻灭耳除恶务本之意也三遇毒志不得行四五以中直噬有仁德存其间故三爻不曰灭且胏肉用噬有革化之理非若趾若鼻若耳必刑之去之俾天下竦视知所戒惧兹又惩劝之一道也
　　【离下艮上】
　　贲亨小利有攸往
　　彖曰贲亨柔来而文刚故亨分刚上而文柔故小利有攸徃天文也文明以止人文也观乎天文以察时变观乎人文以化成天下
　　致餙圣人不得巳夫子筮得贲卦其色愀然恶夫文胜质而日趋于礼文之末流也读礼运书圣人之心可见矣序卦曰致餙而后亨则尽矣故受之以剥贲非圣人本心因时之宜有不得不用其餙耳贲何以亨且利有攸徃哉曰圣人彖辞释之固详圣人以贲之亨利直本之天文盖天道自然其刚柔之相餙亦出于自然运动四时生成万物始始终终莫知穷巳非若人之溺文防质莫知返焉者惟文明以止则文不丧质得贲之正而同于天矣柔来而文刚故亨分刚上而文柔故小利有攸往天文也文明以止人文也观乎天文以察时变观乎人文以化成天下圣人本致餙之道于天不徒为也夫日月星辰相错以成歳时天文之序盖本于自然若人文则君臣父子夫妇长幼朋友刚柔之宜上下之分内外之别亦各有一定不易之理圣人明夫文本于质其质固有其文因之不可违不可过也违则悖过则逆曰文明以止人文之化成于下天文之动顺于上上下相应其道通矣柔来文刚谓坤上来居干中分刚上而文柔谓干二复居坤上柔来则刚得中而浸以盛故亨刚上文柔其利在柔柔利刚徃以止其穷故利有攸徃刚大柔小卦辞首曰贲亨小利有攸徃见圣人与质不与文心也呜呼质宜胜文也尚矣治天下者曷可不明其止止则化成离下为文明艮上为止艮一变为贲贲贵止
　　象曰山下有火贲君子以明庶政无敢折狱
　　用明于政而不用于狱必使无讼也明而能止故于狱不敢折不止则必恃明而察察用之且先政教后刑罚贲餙之道所宜然也离明为庶政互体坎坎险为狱艮止为无敢折狱夫庶政明而狱讼息君子于贲不敢折狱汲汲惟庶政之明盖得其本矣山下有火山止于上火傅于下其明之着旁烛万物若庶政交修治道有光云自非德止于身而明加于下其孰能体此象哉
　　初九贲其趾舎车而徒象曰舎车而徒义弗乗也自修廉隅义不茍从曰贲其趾阳在下为趾互坎为车二在前有载而行之之意曰车舎车避从义不茍以趋正应得贲之贞不然更为比周求安荣祗危辱何望于贲餙哉
　　六二贲其须象曰贲其须与上兴也
　　文本于质质丧文安施圣人着此象后世犹有颠沛末流者夫须譬文采威仪足以藻餙治具而才德俱弱不能自立以有为于天下者九三蕴干刚德且变三有颐体二待以兴曰贲其须先王用人先道德后文艺谓其待人而兴不能卓然自立于当世也二自坤来文干之刚且位居离中有附丽象而其丽正曰与上兴惟柔中是以得所丽而兴苐非刚德其质不足以自为耳吁不有刚健笃实之君子其何以行于世而救文胜之弊邪
　　九三贲如濡如永贞吉象曰永贞之吉终莫之陵也九三以阳居二隂间有互坎体坎水也濡也上下二隂柔也小人也其贲也惧或濡之厥正不永则浸浸焉将相率为不善陵孰大焉君子之于贞不使一日忘于心用贞守道小人不敢以非义相谀说濡其逺矣三处离上而获吉于贲永贞功也三有刚德用能永贞位不中故先有濡如之忧
　　六四贲如皤如白马翰如匪寇防媾象曰六四当位疑也匪寇防媾终无尤也
　　四近臣洁白其德以自守初自下从之犹马疾驰者然初四皆未受餙质之羙者惟四以柔居柔抱道守静义不苟从始以乗刚疑初卒知其同已应之贤以类同志同道行终可以无尤于贲盛矣互坎居四为皤如为白马刚阻为寇且气之清者为贤贤德以清洁为木清洁而后利泽及天下孔子曰清明在躬气志如神贲之交餙尤恶夫德浊而伪故初四有皤如白马象若上九白贲德大成矣艮变巽为皤如初本干体干为金为马为白马初与四正应为防媾
　　六五贲于丘园束帛戋戋吝终吉象曰六五之吉有喜也
　　为贲餙主非得岩野贤则无以反素朴而复其治安能免致餙之吝邪以隂处尊位下乗坎险为吝艮为山为丘园丘园指上九五本坤位坤为帛为众为束帛戋戋得贤而治道立喜之大也九五柔中得艮之止故能屈身礼贤以成离明之治离南方其性喜离位乎内为有喜
　　上九白贲无咎象曰白贲无咎上得志也
　　变文服质惟以身化者能之上九体刚止之德以干刚餙坤柔而已不受餙为白贲夫修身至于反朴还质道德之化文可变也上刚止而明行诚志洁无愧天人得志于身固巳厚推而大之且将得志于天下六五之君尽诚礼于束帛之贲盖知夫文久必弊天下将受其害得白贲如上者而后风俗可淳治道可复圣人之意逺矣夫艮其道光明曰白贲
　　【坤下艮上】
　　剥不利有攸徃
　　彖曰剥剥也柔变刚也不利有攸往小人长也顺而止之观象也君子尚消息盈虚天行也
　　一阳上行为卦皆吉阳穷于上曰剥过中也过中则干刚内消小人类进盖必有背道违理之事矣不剥奚为剥变干干君道也至上君之刚德尽丧徒亢而巳是以剥夫剥之为剥小人盛也五阳退听君子道穷故不利有攸徃夫小人用事于时岂曰我小人哉彼将以是为非以邪为正以君子为小人君子而徃可乎夫致剥者小人而所以致剥则自夫人君之心人君刚德既丧安逸豫尽声色溺货贿然后小人得以擅事于下曰剥剥也柔变刚也君德尽丧之谓也虽然时旣剥矣天下必将均被其祸使君子视天下之祸而莫之恤是岂仁人用心哉君子有顺止之道焉钦修厥德不与力争以待其复是谓顺不然争不足而小人为害益大正道沦亡天下安所倚望顺而止之君子之几也坤艮位上下顺止象伯夷避纣居东海之滨太公避纣居北海之滨盖得此道伯夷太公非恝然忘其君而不顾不得巳耳君子尚消息盈虚谓何君子体中德以法天无先时后时之失是以于刚能止盖盛衰相仍天道常理昔箕子逊以避难为道不为身其后为武王陈洪范圣道益明而利及天下后世凡以尚消息盈虚而其行合于天也干五变为剥曰天行天行言君子之行合乎天云剥五变而艮在上坤在下为顺止以一阳而履五隂阳之刚终莫能变旋至于复盖顺止之功
　　象曰山附于地剥上以厚下安宅
　　有以固结民心剥必复老子曰髙以下为基是以圣人后巳先民裕民以政而措天下于磐石之安盖人君傥以厚下为心则身无失德民怀大惠剥有不复者哉坤为下为厚艮为宅为安山附地为厚
　　初六剥牀以足蔑贞凶象曰剥牀以足以灭下也六二剥牀以辨蔑贞凶象曰剥牀以辨未有与也
　　民困则国危为上者何以安处甚哉小人进用于时上下不得安枕矣人君甘于顺从而终莫之悟曽不念夫危难之及其身惜哉剥自干变至四皆有巽体巽木坤地承之为牀足辨肤以近身次第取象曰以灭下剥始于民也民国之元气安可剥二曰未有与阳德方消孰与敌应阳复终有止而正之者矣蔑贞云者君子之道方消而贞道不复明于天下是可为痛心疾首也
　　六三剥之无咎象曰剥之无咎失上下也
　　一念从正凶可消也三居四隂中舍上下隂而惟刚阳之应是舍恶从善去小人从君子巳虽小人志应君子且不为君子害刚动上行三与有力惟三以隂履阳内有刚德志应上九特立独行不牵众隂于剥无咎吁非六三则一阳不获安于上将无以复君子之与小人讵可一槩论哉幡然从正斯受之矣
　　六四剥牀以肤凶象曰剥牀以肤切近灾也
　　嗟乎小人用必以利为本好利之说行毒沦肌肤大学曰与其有聚敛之臣宁有盗臣近体为肤四比五曰剥牀以肤剥至肤身益不安矣自天子及庶人将悉被其害君人者惑小人一时顺说不知为身害若此重可叹也四重隂位不中而近君小人之雄者欤
　　六五贯鱼以宫人宠无不利象曰以宫人宠终无尤也小人可尽去乎曰待小人有权有化东汉李唐之季可鉴矣惟我太祖收诸鎭节度俾列第京师得易防五居艮止中静而有常厥德不愆且上比刚德之贤其势足以制小人发贯鱼义小人自下而上均被其宠任不付以天下事利及其身害不加于天下其规模洪逺矣羣隂为鱼剥自初变干至四皆有巽体巽以行权六五优为之巽居已五临之为贯鱼坤为宫人
　　上九硕果不食君子得舆小人剥庐象曰君子得舆民所载也小人剥庐终不可用也
　　隂道既极君子将复君子小人之分于是辨圣人故立象以为天下后世戒上九以刚在上若果硕大不食培之复生譬君子有生生之德民赖以生养君子得时厚载之功着矣曰君子得舆坤为舆若小人残虐不仁小人在上位则贼贤害民播恶于众空人之国矣诗曰小东大东杼轴其空剥庐也一阳在上为硕果艮止为不食众隂戴阳阳复从而载之为得舆阳以庇物隂反剥之为剥庐剥庐谓虽逆旅托宿之地不得有一日而安之也艮为庐序卦曰物不可以终尽剥穷上反下故受之以复盖天地刚阳之气隂不能以尽消譬夫正道未尝一日不在天下是以自古大乱之后必有君子扶持振起之人主之心复于道则君子以类进剥可弭矣虽然剥必有复天也而所以致复则在人故用君子则有生物而载之之功若舆之能载用小人则害物而天下各不得其所安人君亦将无所寄其身于上若人之有庐而剥之也后之为君者不欲复则巳如欲复其求所以复于道而慎用君子哉不然剥丧而不复兴起大可畏也
　　【震下坤上】
　　复亨出入无疾朋来无咎反复其道七日来复利有攸徃
　　彖曰复亨刚反动而以顺行是以出入无疾朋来无咎反复其道七日来复天行也利有攸徃刚长也复其见天地之心乎
　　刚德内复顺理而行其道不挠故亨譬之身元气濳复邪不能胜夫元气道之一也道以一行隂莫之寇曰出入无疾且复必自心始君心刚复动以正顺则公正之道辟私邪之路塞君子获用小人退听国以尊安何疾之有人君勉夫所以复其心哉朋来无咎干阳来复也一气既复阳以类升曰朋来朋来以贞功利日兴咎其至乎反复其道谓阳动于下复干之一乾道也来复必七日天地之数七则中中则复自午至子刚来而复乾道日亨曰七日来复君子进而有为此为其时故利有攸往七日称日盖取六甲之日刚反动而以顺行是以出入无疾朋来无咎反复其道七日来复此申言复之所以复也刚自剥反以震动趋坤顺其行有渐曰顺行夫五阳进而后用决君子之于复固自有坎第哉惟其行也顺是以出入无疾朋来无咎也稽之天道验之人事理莫不然反复其道七日来复天行也圣人勉示后世之君使法天而知所复也自一隂生于姤歴六位以至坤隂道极矣而天之刚健其行不息卒能消隂而复于阳故人君惟法天不息以复于道然后能有复复非易事也君心之刚旣复则君子之道合小人之恶着君子利徃而刚长于内生物之功大矣复其见天地之心乎乎非疑辞天地贵生贵仁贵阳贵君子天地无心以天下万物心为心凡天下万物所甚喜而爱之欲之者天地之心也夫肃杀于秋冬而万物敷生于春生生之功于是不穷原天地本心生而巳仁而巳贵阳贵君子而巳圣人出而以生物为巳心亦天地心也圣人贵复复而后生物之心起复其大哉君心既复天人顺之
　　象曰雷在地中复先王以至日闭关商旅不行后不省方
　　阳动于下其动本静而发生之功从此出先王体之用道之静以俟阳复固阳气止行旅安居渊黙赏罚未加谨其复也先王谨复其动也仁夫闭关以助天地之气止商旅以杜欲利之心不省方以养其中复之功大矣羣隂在震上为商旅坤在外为后不省方呜呼自古先王之有复于道者必以仁义为先利为后闭关商旅不行后利之义也夫利心一生其静挠矣动孰为而中于理哉
　　初九不逺复无祗悔元吉象曰不逺之复以修身也复自心始而用之于家于国于天下故复诸爻皆取义于身不逺复谓何一念之非随知所复复觉也明也仁也身修若此何抵于悔复具天地生物之德初九为一阳主其用至大圣人立爻辞独曰不逺复谓修之一身其义足以配天地生物之德也修身之道大矣哉夫顔子有王佐才孔子系辞以顔子配复初许之深也干初为元君子修身仁及天下为元吉
　　六二休复吉象曰休复之吉以下仁也
　　初以一阳动于下为仁下仁而善日长伪日消心休然与仁为一曰休复且援贤而进之无蔽贤心卒之德孚于上而天下被其仁休复之功也故吉书曰其心休休焉其如有容六二之谓吉二得柔中用能屈巳下初
　　六三频复厉无咎象曰频复之厉义无咎也
　　逺初贵勉动极为频频危道也动极而复非诚莫反厉而勉之可以补过可以事上故无咎隂过中故厉而后无咎水厓曰频
　　六四中行独复象曰中行独复以从道也
　　自抜于羣隂中从道不从众曰行独复初四正应四从初为独复且隂静而中知所决择惟道之从大臣事业自是兴矣复四不言吉谓何夫独复以从道其事业未大于天下也而吉在其中矣
　　六五敦复无悔象曰敦复无悔中以自考也
　　法坤静厚而自养以中曰敦复记曰致中和天地位焉万物育焉此敦复事尧舜性之用此耳且中者性之未发也用功于中诚一不贰与天地参其无悔也心同天地施之天下仁德甚大亦五以坤中履震之刚体中德而不息是以能敦复也
　　上六迷复凶有灾眚用行师终有大败以其国君凶至于十年不克征象曰迷复之凶反君道也
　　逺性故迷迷则失德而获罪于天下德失于内兵动于外理必然也秦皇汉武之事可考矣隂极为迷为灾眚初升二为师羣隂为大败五隂数为十年且君道在明于复而迷则性之静者日以失情之动者日以肆性失情肆志意昬矣君道旣反师败是宜谦六五曰利用侵伐上六曰利用行师圣人用谦道德必充仁义必修人才必得政事必举是以有侵伐行师之利若迷复则失其常性好大喜动其动必败孟子曰征之为言正也各欲正巳而巳矣焉用战迷复而行师可乎哉
　　【震下干上】
　　无妄元亨利贞其匪正有眚不利有攸徃
　　彖曰无妄刚自外来而为主于内动而健刚中而应大亨以正天之命也其匪正有眚不利有攸徃无妄之徃何之矣天命不祐行矣哉
　　圣人刚德复于内则人伪去天理得其道上信于天下信于人序卦曰复则不妄卦体上干下震干刚自遯来止隂之妄而为主于内有人君动而承天之义大象天下雷行宇宙之间均被发生天以诚动物以诚应厥亨斯大无妄之亨利在贞不然则上逆于天而下拂于人故有眚为人害且为巳害眚也干上为不利有攸徃逆天者天恶之何以徃无妄刚自外来而为主于内动而健刚中而应大亨以正天之命也申言无妄之所以为无妄也刚自外来指初初在遯位居干上刚来于外动实自天天命自然其行匪妄动而健二体动于下而健于上至诚之道不息也刚中而应指五五有干健震动之德又以刚中应二诚信道着贤者从之亨大以正惟贞则德合于天而天所眷佑曰天命天命与贞非智力能为也卦自巽变为天命呜呼人君欲有为于天下勉刚健之德应柔中之贤亹亹孜孜诚心在是斯可以奉天命而得其贞矣非克己之君孰能与此哉其匪正有眚不利有攸徃无妄之徃何之矣天命不祐行矣哉戒妄也尧舜禹汤文武躬至诚之道以惠利天下贞也若无妄之徃动不以贞重违天心为生民害其何以自全于世卦上干下震干天也震动也夫有为有行于世若天临之何眚之复得矣
　　象曰天下雷行物与无妄先王以茂对时育万物天动以诚万物敷生不失其信先王修胷中之诚止诈伪复敦朴惟公惟正稽顺天道而天下万物率蒙其休利对时育物仁政以行茂不一之辞且夫春阳用事雷动于下而行于上蛰者奋萌者达有生之类莫不恐惧知畏复其诚一之性于此时先王法之化育万物一本于诚用能安之治之无水旱疾疫之灾无兵革寇盗之变薄海内外各得其生仁之所及大矣记曰致中和天地位焉万物育焉又曰诚者物之终始不诚无物盖天下之乱常生于利心害之事起于至微而患成于至大先王兢兢钦畏顺天下之自然而因以治之朝夕于大公至正之道是以天下万物均得其生也月令盖祖述先王对时育物之意而先王之仁政一出于诚不独拘拘然举行其典文而巳
　　初九无妄徃吉象曰无妄之徃得志也
　　德修而动以诚是以得志于无妄语曰言忠信行笃敬虽蛮貊之邦行矣夫至诚者天犹与之况人乎君子有为于天下心之纯一上合于天诚信所格以君则合以民则化志必得矣初以震刚应干四得动应之贞故徃吉
　　六二不耕获不菑畬则利有攸徃象曰不耕获未富也二履隂在震动中顺承续终事业乃立其戒臣之妄为邪夫君以诚唱臣以诚应君臣相须而后生物之功着先事擅为拂理逆常谁其孚听且巳以妄动而欲求合于无妄之主难矣在震动中初阳先之为不耕获不菑畬隂虚为未富柔得中为利徃若夫刚德若伊周臣以道正君心则不独顺承续终而止耳二未富圣人姑责以臣道之常邪
　　六三无妄之灾或系之牛行人之得邑人之灾象曰行人得牛邑人灾也
　　无妄之灾灾非其灾也三以隂处阳其位过中且位在震动上当无妄而志动于内欲得之心未息也无故而得得之顺且易曰或系之牛行人之得得已过也邑人之灾谓内受其灾譬诸窃虚利受实害是为妄之大者可不戒哉震上为行人震自坤索为邑人讼六二归而逋其邑人邑内之辞惟所得巳去而失则实受之故灾夫君子之仕也不幸有望外之福而非所当得必以正处不然遗身名害无穷矣杂卦曰无妄灾也以无故得之也变坤互巽为牛无妄三大畜四皆曰牛震为大涂牛信顺易致物且贪得心生信顺失矣
　　九四可贞无咎象曰可贞无咎固有之也
　　居干健初贞所固有惟变巽成位以刚履柔不可不戒故曰可贞且四以干刚居互艮上艮止也刚止则妄息而贞咎何自来吁履髙位于无妄必欲功名全终始莫大夫贞中贞之道可以格天四居干位有格天之实于其贞也若固有之矣
　　九五无妄之疾勿药有喜象曰无妄之药不可试也无妄之疾疾非其疾也九五履干中动得其正至诚之心巳孚于物而犹有顽不率化者为无妄之疾舜征有苗退修德化苗民率服此其象邪且治天下有意外患当反求诸身求之身则吾之诚心益者鲜有不格譬之人元气既正疾其自己恃药攻疾疾未除而害生况甞试之药为害滋大欤二五正应三四闲之为疾以中获应为有喜互兑为喜盖中则诚积守身动合于道君臣相应以中何疾不除也
　　上九无妄行有眚无攸利象曰无妄之行穷之灾也阳极而亢不知正守是谓妄行将获罪于天人故有眚居大业者诚为贵诚故不息而贞用能永保厥终上九位在干上震动居下亢以动也亢动必妄是将快心循欲而极意于其所不可为德失于身害加于天下矣眚固有之徃何利也
　　【干下艮上】
　　大畜利贞不家食吉利渉大川
　　彖曰大畜刚健笃实辉光日新其德刚上而尚贤能止健大正也不家食吉养贤也利渉大川应乎天也德不畜何以辨天下之贤贤不辨何以畜大畜以畜德为贞干刚止乎内畜德之大者也畜德而后可畜贤野无遗贤曰不家食得贤何难不济曰利渉大川变艮有坎体干健乗之为利渉羣阳在下为贤干为天艮止之天下刚德之贤毕畜是为大畜贤畜而天下受畜矣大畜刚健笃实辉光日新其德此圣人静止法天之学夫刚德吾性所固有非静止不挠则刚德有时而丧笃实辉光何自而生惟刚德内畜辅之以健诚于是充业于是着德之日新孰御也哉干天为刚健干金为笃实为辉光互震震动于内为日新刚上而尚贤谓何大壮一阳上升为大畜而上九以刚在上六五秉盛德以承之是为尚贤孟子曰舜尚见帝尚云者尊之之义也尚贤而巳下之使刚贤在上众才毕止可以化天下而内之治君道莫急乎此商髙宗恭黙思道梦寐求贤得傅说置诸左右而说为旁招俊乂列之庶位尚贤止健髙宗得之矣不家食吉养贤也言圣人养贤以及民若天之付六子以生成万物之功其道博其功大养贤之道不一二而足必欲其无遗于天下而圣人之心庶几其无慊焉利渉大川应乎天也用贤则难济而可以上当天心也贤者民所归天所与非贤无以济天下而承天之休曰应乎天呜呼贤者之有益于人之国也大矣为天下君诚能畜德以畜贤畜贤以畜天下天下其有不治哉
　　象曰天在山中大畜君子以多识前言徃行以畜其德天博以大山止而崇多识若天德其崇矣羣贤并畜相与考言行于先王而心志益明闻见益广德于是日崇互体震兑震动兑说为言行傅说告髙宗曰学于古训乃有获贵多识也
　　初九有厉利巳象曰有厉利巳不犯灾也
　　大畜初曰有厉渐初曰小子厉进难事也虑之当蚤初应四四隂位其德未同未同强合何以畜利巳谓止其行君子止其行而不止其道初在干下干固不息惟艮体在上四为之应所虑在巳四近干为天灾曰灾无妄之三亦曰灾非四为巳灾未信而进有犯灾之道也
　　九二舆说輹象曰舆说輹终无尤也
　　才刚德健而又得位得中君子进可也大畜九二乃有舆说輹象何邪盖止以畜德义不苟行君子之中也君子有载物厚德肯漠然忘意天下哉谓畜之不深其行也近且挽而后行功利及物是以起说輹之义使三贤于巳上已位在三下不求之三以同应于上而欲果于有行以自通于五是不度才德大小何如先羣贤以幸用也尤其免哉干为马处干中为舆互兑兑毁折为说輹
　　九三良马逐利艰贞曰闲舆卫利有攸徃象曰利有攸徃上合志也
　　良马乾象三居下卦先援二阳而进之上二阳从之曰良马逐大畜至三羣贤道通矣犹以艰贞为利闲舆卫为戒君子之进肯易邪有其德有其朋君子常若曰恐吾德不胜任故艰枉道求合君子不为也故贞艰贞则顺天而惠利及天下故利舆以载物在上者赖以卫身焉闲习也才德备具虽进而不忘自闲君子诚身之道也徃而获应志合道行必矣呜呼士君子以进为荣而不知进之难大畜初利巳二说輹至三德业巳隆二阳从类君子于是可有为矣曰利艰贞曰闲舆卫兢兢勉勉惧或失之君子以天下治乱为己责以生民为己命以身进道不行为巳耻其用心刚健不忘自治上与天一可为后世法也三位有互震体艮山在前其动也艰为利艰贞变三有坤体坤众为舆为卫与上同德徃必志合为利徃
　　六四童牛之牿元吉象曰六四元吉有喜也
　　艮三索坤得之四居艮下为童牛艮止为牿童牛私欲不行其性至顺牿所以止逸且君臣之羙莫大乎私欲不行臣无私欲而履顺事上又重以礼义法度之防若童牛施牿然必正必公必能下贤而进之君畜道成矣书曰如一个臣断断猗无他技其心休休焉其如有容人之有技若巳有之人之彦圣其心好之不啻如自其口出是能容之以保我子孙黎民人臣病夫私欲之胜内不知顺外不知防矜智能安嫉窃位蔽贤以乱人之国大畜羣刚并进四以至隂顺止干上其气象温厚德静有常可思见风采故能畜贤以畜君畜君以畜民终使天下俱止为至善其为元吉也至矣夫
　　六五豮豕之牙吉象曰六五之吉有庆也
　　大畜六五有静止中德卦体位在干上干为刚健为髙明五蕴刚明之德于内而用之以静止是以获畜贤之庆久之天下莫不怀畏其德豕北方物智属有蹢躅之操豮豕则躁去欲息而不得行譬人君沉濳其刚而黜其聪明且复诚一之性以止于至静之地无失德无过举刚贤乐归天下内外孰不怀畏而服从也盖人君内有干德而静止于上羣贤应之以辅成其德天下相率而化为礼义惟恐不及奸宄寇攘何自而生畜道始大故吉大畜畜贤卦五在君位四实同德而象皆取私欲不行呜呼欲之为害大矣自天子至公卿大夫士庶人以欲丧身亡家失国若出一辙盖私欲生则志意昬志意昬则谗佞进谗佞进则贤者逺害不肯止故夫君臣所以自畜者莫过夫力去私欲而畜贤畜天下之道悉本此四曰有喜五曰有庆喜在已喜夫得贤而道行也庆及天下天下受惠其效大矣互兑为喜五在互兑上为庆坎为豕阳止于上为艮为豮豕艮山为牙尧之为君荡荡民无能名舜之为君巍巍有天下而不与禹稷禼臯陶伯夷防龙之徒相与吁咈都俞一堂之上而中国夷狄罔不率化德威之格也尧舜惟荡荡巍巍无欲于巳是以能畜贤以畜天下尧舜其盛矣乎
　　上九何天之衢亨象曰何天之衢道大行也
　　羣贤并进无所滞碍治其立功其成致之自人与之自天曰天衢互震震大涂为衢刚在上为何何谓胜其任大畜二阳从九三应上上九有刚止之德尧之舜舜之禹也尧无为畜贤之任付舜舜无为畜贤之任付禹尧舜垂衣裳而治以有舜禹为之辅耳然则三阳上所畜也上五所畜也五之能畜上有六四同德之臣相与畜德贤为是畜健为是止故曰大畜以畜德为贞也
　　【震下艮上】
　　頥贞吉观颐自求口实
　　彖曰頥贞吉养正则吉也观頥观其所养也自求口实观其自养也天地养万物圣人养贤以及万民颐之时大矣哉
　　颐以道德仁义之养为贞率是道也天下蒙福孟子有养小体大体之论卒篇曰饮食之人则人贱之矣谓其养小以失大也呜呼自天子至庶人莫不以养小体而害其身害其家害其天下故頥以养贞吉也颐何取于观乎君子之养外观于人而取诸人以为楷式及其终也将使天下均被其惠养存心博大不徒观也卦自巽变頥肖离离巽皆有观象观颐盖观所养考其正否且将取其正者而推之以养天下自求口实反求诸巳也夫人之养身邪正善恶惟我所择若饮食之于人或利或害率其自足是安可不慎欤君子不以其道得之富贵不处贫贱不去无终食之间违仁凡此皆自求之正者也禹菲饮食舜饭糗茹草文王不遑暇食夫子之饭疏食饮水圣人之养在道而不在物故不急急于小体之求而光明盛大之德千万世有不得而掩者自养之道圣人其尽之且顔子陋巷箪瓢一夫耳圣人直以王佐推许诚以养天下之道自一身起顔子之学足以知其正惠利自此出矣天地养万物圣人养贤以及万民言頥以养民为大天地无为其养万物也付之六子圣人储精神一堂之上而天下均被其养盖得夫养贤之道贤养而道德益充政治益盛天下四海之大莫不均被其泽然圣人养贤盖将正巳而又有以正天下不特使之家给人足而巳方将以中养不中以才养不才礼义之化洋洋宇宙养贤及民其道甚大颐在卦气为十一月颐本坤体干阳来交生养之徳自颐启之其时义大二阳位上下为天地羣隂居中为万物为万民坤隂为贤艮阳在上为圣人
　　象曰山下有雷頥君子以慎言语节饮食
　　天下为口腹害为身害不出言语饮食二事于动知止其害乃除言语之慎而发诸号令无不慎饮食之节而施诸政事无不节君子用頥其道大矣夫夫言语饮食至微于微知所慎节则自一身以至天下莫不皆得其养微其贵哉頥象以上止下动成天地生养万物之功于是乎出君子慎言语节饮食非徒为一已养盖将法天地以养天下兹盖圣人立象之防
　　初九舍尔灵龟观我朶頥凶象曰观我朶頥亦不足贵也
　　龟北方物求之于身一阳所舍精神之本也初震体以阳处卦下务动而不求之静舍正养事外慕口腹之欲一生其害将自身以及于天下语曰士志于道耻恶衣恶食未足与议盖恶衣食之耻充而不巳害加百姓圣人示后世学者养身要处以灵龟为喻使知止其动复其性庶几不从事口腹间而养及于天下也阳止坤下为灵龟四隂在前为朶頥
　　六二颠頥拂经于丘頥征凶象曰六二征凶行失类也二虽得中而以隂履隂位在三隂下盖识暗而智不明者下比初以求养曰颠頥夫五为二正应五之弗从而欲因初以亲丽于上以隂附阳乖其本性是逆乱天常舍中正而求为不中不正之养也道违天人其行也凶且六五以柔中处君位我之类也类而失之是失之君失之中正其求养也颠倒拂乱己德丧何所逃罪于天地哉丘指上艮山为丘
　　六三拂頥贞凶十年勿用无攸利象曰十年勿用道大悖也
　　隂居动极失静养之常且躁动贪得不知止极以是为养将身之不能保岂不拂哉贞凶凶其贞也上以刚德处艮先上止三动其道大悖震艮反也十年坤数
　　六四颠頥吉虎视耽耽其欲逐逐无咎象曰颠頥之吉上施光也
　　四初正应资初之刚以养成其德曰颠頥吉虎隂属其视静以正大臣沉毅象其欲逐逐强为善而不肯宿留之义有是二德而以初之施巳者施上可致文明之治矣又何咎艮寅为虎互坤亦为虎位居震上互体又震为逐逐艮止为光夫四以柔顺之质资初之刚以大其养厥施用光盖大臣而能资养于刚德之贤其自养必正其惠养必博道可以上施于君业可以光大于后理必然也不亦美哉
　　六五拂经居贞吉不可渉大川象曰居贞之吉顺以从上也
　　颐六五君道之变也资上以养曰拂经柔顺用中进修其德曰居贞不正则权移居贞乃吉不可渉大川谓何济大难者必以刚五以柔资养于上何大川之可渉也处艮止中震动在内有动而修德之象为居贞互坤在中为川
　　上九由頥厉吉利渉大川象曰由頥厉吉大有庆也处伊周之任不敢不厉众隂资以养曰由頥静养既正动无不利正静者德日隆是以天下莫不由之而养厉吉谓何君子之恭也上九体刚止至德其德足以得贤得民而天下皆蒙其养皆自厉中来为吉莫大坤为川四隂归之为有庆夫四隂归之是率土之心皆归之也以刚德止于上下有互坤渉无不利为利渉大川
　　【巽下兑上】
　　大过栋桡利有攸徃亨
　　彖曰大过大者过也栋桡本末弱也刚过而中巽而说行利有攸徃乃亨大过之时大矣哉
　　周公遭变孔子辙环势不得但已故大过以攸往亨下巽外卦互体亦巽为栋桡辅相非人上而君下而民弱不可支若大厦之颠危云夫国所恃为国者材也材不胜任国危奈何非刚德君子奋不顾身往而求济何以救民于涂炭哉遯二隂位上下为大过盖小人不克负荷君子过以救之之象夫小人用事于内外导君说豫以上弱其君竭民之财以下弱其民君说于上民怨于下国若缀旒斯可忧矣兑上为君说巽下反兑为民怨刚过而中巽而说行利有攸徃乃亨君子扶危持颠之道也刚中故能立天下事巽说故能得天下心刚中巽说奚往不亨四阳同德二五得中曰刚过而中巽为仁仁以说行曰巽而说行用利往于大过时东汉之季刚过有余巽说不足事穷势激卒肇大乱其事可鉴虽然刚过何以中曰刚过自有中也顺天理合人心中也刚中而济以巽说其亨固宜大过十月卦位在亥且坤隂交干变干阳于上下干刚之德特立其中可过以济干君子之道也故夫人君居大过时莫急乎任用刚德之臣而刚德贵中又不可不深察黙辨刚过不中若九三之栋桡非独为君子羞利害在天下甚大也噫以大过之世而四阳居中何世无刚德之贤惟人君乐顺从安怠豫不以拯天下生民之命为心刚者逺矣可不念乎
　　象曰泽灭木大过君子以独立不惧遯世无闷
　　泽灭木君子蒙难仁德不敷象也君子刚毅不为危难变守易心独立不惧有大过之才遯世无闷有大过之志木掩于泽为木者常自若独立也木困于水不得敷生且一阳掩之遯世也伊尹周公孔子则然伊周孔子以天下为巳任且度吾才德足办之履正待时何惧何闷阳过为不惧兑上为不闷序卦曰頥者养也不养则不可动故受之以大过考大过之象非养之有素其能至于是虽然大过利往何取于遯世岂不曰行藏有道用舍在时茍志在必行以遯为闷是知有人而不知有天违正逆理何以能济易之为训备矣
　　初六借用白茅无咎象曰借用白茅柔在下也
　　君子大有为于天下盖必先之以礼而又重以洁白之德礼行德立可通神明然后人心化服事业以着且列牲牢陈簠簋以荐鬼神以奉祭祀君子盖将以行礼也而又借之以茅礼行德称诚文两尽兢兢之慎不敢宁忽鬼神其有不亨哉用斯术于大过之世孰为而不中理又何咎也初处巽下为茅
　　九二枯杨生稊老夫得其女妻无不利象曰老夫女妻过以相与也
　　英才遇合而后化育之功成隂阳气数相得方生生而不穷曰枯杨生稊二巽位中上有互兑兑少女为枯杨为稊盖人臣排大难建大功为国家生民计非得天下英才与之共事则无以立国之本存国之亡复民之生二五君臣皆取象枯杨圣人意直谓在大过时必得如二之臣援初六英才而进之始可有为于大过若五华而不实无益于国用之适为大过丑为九五训戒甚严也
　　九三栋桡凶象曰栋桡之凶不可以有辅也
　　三居巽上巽隂木其位刚过外强中弱任重必折惟履中者足以辅盖履中则众贤归之而辅上之道得矣且匠者营室先惟栋木之求必视其材之大小质之坚弱中之虚实昼参夜度谋而取焉有天下而任大臣以社稷生民寄如何而有愧夫匠者营室之心哉夫刚而不中行必不坚志必不实材必不可以任大观夫栋桡而大厦以倾柄臣如之国家危矣可不慎邪大过虽以刚为主而刚德贵中九三承二阳本轻而末重刚过于外者也九四履二阳木重而末轻刚积于中者也且三处巽上一阳一隂在其下小人杂进辅之者弱不桡奚为四处互干中刚健得中二阳从之是以栋隆而异乎三之桡也
　　九四栋隆吉有他吝象曰栋隆之吉不桡乎下也大臣刚健而中贤材协从乃能任重九四以阳履隂沉濳其刚位益髙德益崇谦益大有大臣刚健谦中之度而居互干中才德胜其任众阳辅之用以立事为栋隆为不桡乎下有他谓应初隂为小人系应于初则贤者逺不肖者用进贤之路塞矣何以办天下大事故曰有他吝云
　　九五枯杨生华老妇得其士夫无咎无誉象曰枯杨生华何可久也老妇士夫亦可丑也
　　杨隂木之柔者而悴其本荣其末生理穷矣譬夫餙文采守故常以自得于君而内无生物刚德何补于大过邪妇谓上二五正互各有巽体为枯杨下反兑为无誉隂在下为稊在上为华夫九五刚中得臣可丑若是盖位在兑中其志或安夫燕逸而中材之臣得以偷合茍容也处大过之时其慎此哉然则五何为无咎谓其以刚中居位无妄动之咎耳要之日复一日浸以陵迟是亦乌能长有其国家乎可丑之戒厥训甚明也
　　上六过渉灭顶凶无咎象曰过渉之凶不可咎也夫子歴聘天下而耦耕之徒非之惧凶也是盍足以知圣人心周公遭变箕子奴龙逄比干死圣贤终不以凶而易其仁得仁奚咎彼荷蒉者自谓深厉浅掲不及于难为君子至德其于利泽天下之志盖蔑如也兹岂天地之心圣贤之仁乎泽在木上为过渉为灭顶
　　【坎下坎上】
　　习坎有孚维心亨行有尚
　　彖曰习坎重险也水流而不盈行险而不失其信维心亨乃以刚中也行有尚往有功也天险不可升也地险山川丘陵也王公设险以守其国险之时用大矣哉八卦坎独曰习习安行不息之称习坎险可出矣夫阳陷于隂非出险则生物之功无自兴曰习坎圣人不与阳之陷且欲在险者勉进中德求以出险也阳中为有孚为心亨夫心以刚中亨刚中则与道为一视生死穷通犹之旦暮也是以能钦修厥德而不怵迫于险难之变时至道行惠泽必加人矣习坎重险也水流而不盈行险而不失其信维心亨乃以刚中也行有尚徃有功也习坎何以谓之重险在人内之心外之身流而颠沛于邪恶重险也在国则敌国外患与夫奸宄之窃作于中皆重险义惟刚中德修且行以不息然后险可出焉水流而不盈行险而不失其信坎之有孚者在此水在山习习不止终有利物之功人之居险兢业常若不足去不善而勉为善以大其中德则天下信之孰险不济曰行有尚自坎而震阳动生物曰往有功天险不可升也地险山川丘陵也王公设险以守其国王公如之何而设险邪隆道德以象天立礼乐刑政以象地王公设险如是天地之险本于自然圣人法之虽曰设险其险夷矣乾坤相交为天地互艮震为山川丘陵坎以用中为大曰坎之时用大
　　象曰水洊至习坎君子以常德行习教事
　　德行有常厥教始行诗美宣王有常德以立武事盖济险莫大于教化礼乐刑政均教事也君子持不息之心内诚其身外勤其教出险之功可期以日坎水为德行为教事洊至为常为习
　　初六习坎入于坎窞凶象曰习坎入坎失道凶也隂居重坎下迷不知复以习于恶故凶失正道也传曰小人行险以徼幸初六之谓
　　九二坎有险求小得象曰求小得未出中也
　　居二隂中曰有险以身则私心以国则小人均曰险隂蔽阳也学问未跻于圣贤事业未大于国家利泽未加于天下皆九二求小得义岂以其中未足以上行而下施邪坎二五俱有刚中德而隂蔽之圣人曰未出中曰中未大盖将勉坎君臣俾益进厥德以行其中于天下若坤六二得臣道之正道行于上下莫阻之者圣人系以辞云直方大不习无不利则非特小有得而巳
　　六三来之坎坎险且枕入于坎窞勿用象曰来之坎坎终无功也
　　六三位内卦上互体有震动艮止体盖小人才险不度德量力欲有为于坎险者曰来之坎坎惟三不务修德易行于险安之曰险且枕枕安也艮止为枕入于坎窞谓颠沛末流不可与语出险功也呜呼小人小有才中怀至险而用以隂柔外若君子然迹其徇私挟数专志利巳动无非险人君不可不辨曰勿用深疾之之辞上有重坎为入于坎窞
　　六四罇酒簋贰用缶纳约自牖终无咎象曰罇酒簋贰刚柔际也
　　艰难之时君臣相与贵应贵诚贵质贵通以至诚质实之道自通于君且因君心之明而感入之其事易为力君臣心同险难以济咎必终免大臣事业尽是羙哉汉留侯用坎之四观夫絶栈之请据鞍之对借箸之决蹑足之几偶语之警布越之封四隐之来莫不因君心之明徐感悟之留侯诚且闻道汉祖深知信之恃为腹心得刚柔交际之义向使刚柔不际道何以通邪卦体二隂一阳为罇簋三四以隂虚居中坎水承之为缶隂虚为牖互艮止艮手为纳约纳之于中道曰约虽然约之用大矣傅说告髙宗曰学于古训有获曰后从谏则圣纳约之大者若汉留侯因险难以导君之明在坎一时事耳
　　九五坎不盈祗旣平无咎象曰坎不盈中未大也出险之君务刚健以厥德中德不大何以化何以格何以利九五以刚中为险主执德之常仅能免咎中未大耳然则人君处艰难时日新之功讵可忽哉书曰德日新万邦惟怀凡以德盛于内惠利及之天下归心也九五得位得中而隂犹蔽之曰坎不盈祗旣平无咎诸卦坎在上往往获吉惟屯九五屯其膏圣人释之曰施未光坎九五曰坎不盈圣人释之曰中未大盖方天下有事时而欲兴其利除其患非汲汲皇皇益大厥德无以克济圣人为后世之劝者至矣
　　上六系用徽纆寘于丛三歳不得凶象曰上六失道凶三歳也
　　水逆行谓之洚水上处重险之极失道弥甚是怀险而入于刑者坎北方其色黒为弓轮于木为坚多心故有徽纆丛象歴三爻复归于坎为三歳不得
　　【离下离上】
　　离利贞亨畜牝牛吉
　　彖曰离丽也日月丽乎天百谷草木丽乎土重明以丽乎正乃化成天下柔丽乎中正故亨是以畜牝牛吉也二则丽丽戒在不贞隂中丽刚养之以贞也惟贞故上下顺说而亨坤二五来居干中曰牝牛二阳畜之曰畜牝牛中顺之德积于中出而交物物莫不服从其中正而事功以建是以吉离丽也日月丽乎天百谷草木丽乎土重明以丽乎正乃化成天下何谓也天地丽于道日月之运百谷草木之生丽于天地圣人中天地以有为贵在丽正孰为正中道也其然至当不可易之理与天地并顺则吉违则凶圣人何为而丽正盖有重明之功焉明本于性因而重之缉熈光明之学也学则正正则明明则化成盖君为善天下孰与为不善化盍为而不成也或曰重明谓上下俱明是不然臣不可用明臣有明德当归之君用明则凶况明自丽正处生非上下明而后丽正也重明以丽正而化成于天下重明而曰上下俱明不可也互坎为日月互巽为草木百谷坤索于干为天为土柔丽乎中正故亨谓二五二五以柔中丽干阳曰柔丽乎中正且刚健中正纯粹精干德也二五丽中正故能养成其中顺之德在离以亨盖中正天下所视效而率化也君臣协比刚德躬行中正天下孰不顺丽天下顺丽而离道亨矣
　　象曰明两作离大人以继明照于四方
　　法先王之明德曰继明若舜之于尧汤文武之于尧舜明不继则明息故取象两作且日运于天相继不巳故能成照物之功大人有作欲以臻夫光明盛大之治如之何而不法先王之明德乎
　　初九履错然敬之无咎象曰履错之敬以辟咎也交物莫大于敬离文明万物相见时离初礼所始行也徇文失实悔咎随起惟不独敬之身且钦之心庶寡悔矣初以刚阳居离明先有刚明之质用能行礼于离且先圣王之致恭也尚矣圣人画离首着是训谓南面听天下所履错然不可不致其敬于早惟敬则知所省畏无失德于天下天下心服文明之治不难致也初承二刚柔相际曰履错然吁敬尚矣何独君天下者为然哉士君子修身以行于世不敬其始咎将及之可不慎哉
　　六二黄离元吉象曰黄离元吉得中道也
　　臣之丽君非中莫通黄土之正色于色为中万物以土生万事以中揆心虚而明中道乃得二丽干阳以应乎五所丽得中故元吉且二虚心以应五盖臣之德厚而道足以格天者也用能君臣恊一委信刚德之贤俾专任出征之责于上离道以成黄离之德至矣哉
　　九三日昃之离不鼓缶而歌则大耊之嗟凶象曰日昃之离何可久也
　　过中曰昃圣人至戒夫人臣履髙位居晚节不知虚心乐道守志以正则陵犯贪得将无不为而每戚戚其中以自取祸败也自昔士君子之学贵知道语曰血气既衰戒之在得彼知道者视死生为一致况得失微事肯屑屑经意也哉盖日昃不可久物理之常也惟知其常而安之是以无往不乐且君子独乐其道则心定而志不衰得时遇君犹可摅素积以惠利生民也若日昃是惧所慕所说在物利之域鲜不蹈夫丧巳之凶矣孔子发愤忘食乐以忘忧不知老之将至孔子安有大耊之嗟邪中虚为缶互兑为歌九十曰耊老阳数也九三刚过在离内卦上失中虚之道宜圣人重致戒于三
　　九四突如其来如焚如死如弃如象曰突如其来如无所容也
　　悖理违道殄殒自贻离情炎上四处重离先而又重刚不中盖陵犯而莫知止者弃安靖之福蔑忠义之训何所容于天地间也哉卦有互巽体巽为木为风木火以风行突如其来如焚如也火出木尽死如弃如也
　　六五出涕沱若戚嗟若吉象曰六五之吉离王公也处离明之极且下有陵亢之臣居是位当是时不可以无是忧五自干索离中虚而明故能先天下而忧其忧且思有以除天下害忧则敬敬则治生成王用周公之时为然考书大诰勤勤之辞可见矣离目为涕互兑为戚嗟盖九四负炎上凶将为天下大害是以六五至诚忧怛见于辞色虚巳用上俾专征伐终之获吉非忧敬生于心何以得此哉周礼曰坐而论道谓之王公离王公云者离上也音丽
　　上九王用出征有嘉折首获匪其丑无咎象曰王用出征以正邦也
　　必除天下害而后享天下福然则出征其可巳于离哉罚一人而天下畏曰获匪其丑离为戈兵有征伐义四位不中正在内卦上其象为首而上九德备刚明六五用之以征是以有嘉折首云且其德刚明而能继大事除大恶施大惠志在正邦不事诛杀臣之盛也征之书曰火炎昆冈玉石俱焚天吏逸德烈于猛火殱厥渠魁胁从罔治正上九事也离二阳包一隂为邦互兑兑毁为折首
　　紫岩易传卷三
<经部,易类,紫岩易传>
　　钦定四库全书
　　紫岩易传卷四　　　　宋　张浚　撰
　　下经
　　【艮下兊上】
　　咸亨利贞取女吉
　　彖曰咸感也柔上而刚下二气感应以相与止而说男下女是以亨利贞取女吉也天地感而万物化生圣人感人心而天下和平观其所感而天地万物之情可见矣
　　圣人致止虚之功于损诚一既着其虚上达其止内充相感之道成是为咸咸自否来咸利在贞刚柔上下感应相与而止说之道行咸之正也夫天地不交而二气不通则万物不得其生惟少阳之气下降于天少隂之气上升于地隂阳交感而生生之道于是不穷矣隂阳之感少则一一则诚诚则速圣人取臣岩野间一心相与而化育之功成用此道也柔上刚下谓坤三升而上行干上降而下际二气谓少阳少隂之气自乾坤而升降止而说心之一也男下女礼之诚也心一而礼诚其感以正用能有始有卒生理益蕃君臣相感以致治盖不异此夫君臣之间诚意不通则其德二三又安能成生生化化之功邪夫惟相感以诚故德修身正并立于无过之地而天下莫不观感而化也天地感而万物化生圣人感人心而天下和平此言圣人下贤而得其心用能修身以法天地而大其感于天下也天地以无心相感流动之功出焉圣人之感人心亦以无心无心故格格故化夫圣人无心用天下心为心衣思天下衣食思天下食居思天下居躬行中正之道于上天下从而化之于下德侔天地矣圣人以大中至正之德系属天下天下莫不说之是圣人于天下心通为一和平之应不约自然也观其所感而天地万物之情见矣谓天地万物之情本自一致在感以贞耳卦自否来为天地干上下临坤位坤众为感人心
　　象曰山上有泽咸君子以虚受人
　　此君子止性之功君子以吾至虚受天下实无不容无不利山泽气通云雨以施君子致虚利泽以大老子曰知常容容乃公公乃王虚受之谓也
　　初六咸其拇象曰咸其拇志在外也
　　止于下动于先诚一之功不着且其感也志在外而专应于四感亦细矣初履隂居卦下为拇
　　六二咸其腓凶居吉象曰虽凶居吉顺不害也
　　六二以艮体位互巽下巽为股曰咸其腓巽究为躁卦腓性躁动以是而欲有感于上必颠必覆故凶惟居则静而顺凶可弭也且人臣在下位将有感于上而诚志未孚乃欲直前径趋不待心腹之思股肱之援其行鲜不及祸矣夫惟以顺道自居待上之求身可安志可行也为臣慎所以求感哉二得中为居吉互巽巽顺为顺不害
　　九三咸其股执其随往吝象曰咸其股亦不处也志在随人所执下也
　　夫以刚德履人臣髙位当咸感时宜有以格君心者矣而三乃营营于事为末流録録随人为咸之羞虽尽力有行于下终何补防盖咸以止说为贞初之拇二之腓皆以躁动系应失艮止常三在艮上而应兊说之隂是亦不能安静守正以心为感者也志在二刚之随而欲因之以求说于上其感也失贞矣故曰所执下也互巽为股二刚在前随二刚以应上为执其随往斯否为吝
　　九四贞吉悔亡憧憧往来朋从尔思象曰贞吉悔亡未感害也憧憧往来未光大也
　　九四位处艮止上兊说初离止趋说其感也戒在不贞贞而后吉吉而后悔亡咸九四以正其心为贞夫心贞则虚静而公所感者大夫感人而不致力于虚静以大其公心其感也陋矣朋谓上下二阳此以思感彼以思应曰朋从尔思朋从私也天下从之公也天下从则光大矣且四以刚德近君位不中正区区朋类之思有所偏系于道为戾其何以感天下之贤宜圣人力致戒焉位介二阳中阳动为憧憧为往来互干上下三阳蔽之为未光大孔子繋辞释之曰天下何思何虑谓天下有公道第虚静其心以守夫贞则自然之感得矣营营思虑祗私无益也
　　九五咸其脢无悔象曰咸其脢志末也
　　脢处心上辅下其位居艮背先上不为上之颊舌下不为四之憧憧若夫在上无思无为而躬行大中至正之道是为咸其脢夫言不足以感人而思之所感又狭惟中正之道行于身格于人天下皆曰吾君充损已之功以极夫至虚之徳有行有为莫非中正孰不感格而化之也防九五正得干中体泽之虚其道可说贤为毕止用能渊黙法天无悔于咸复六五亦曰敦复无悔无悔圣功也其道大矣商髙宗梦帝赉予良弼其代予言盖君尽道于上臣行令于下感之在君而宣布君德者在臣髙宗知所以为君矣志末谓何以志为末得无思无为之正不切切留心于事为之细也
　　上六咸其辅颊舌象曰咸其辅颊舌滕口说也
　　咸以感心为大不求诸诚以尽其所以感而屑屑然从事口舌言辞间必不可以有格矣故用之于上则无以感悟人主而回其心念之失用之于下则无以动化天下而纳之于中正之归圣人于咸上六颊舌之训欲后之居上位者感以心不感以言反身而诚以尽其在我者也上处兊泽极而卦体在艮山上有止虚之功惜其以天下说己为心而口说是务故上下莫之信而实利不加于天下也或曰若是则君有过矣朝廷有大议论臣下缄黙不争可乎曰君子之事君必先求诸感其感也必先求诸诚诚至矣言无不从君不我从天也去之可矣滕口何益兊上为辅为颊舌辅辅车也
　　【巽下震上】
　　恒亨无咎利贞利有攸往
　　彖曰恒久也刚上而柔下雷风相与巽而动刚柔皆应恒恒亨无咎利贞久于其道也天地之道恒久而不已也利有攸往终则有始也日月得天而能久照四时变化而能久成圣人久于其道而天下化成观其所恒而天地万物之情可见矣
　　乾坤动静震巽先索得之刚柔当位其德有常曰恒亨利贞谓何恒以不息为贞惟不息故能勉进其道厥德有常而利泽及天下后世无穷矣故曰利贞利有攸往云卦象上震下巽乾坤付生物之功于震巽雷动风散终始不易与天地并夫干位西北坤位西南乾坤无为震巽以常久之德生万物于天地间刚柔迭应不违其序故以八卦之位论之震巽复居乾坤中震巽得隂阳一数而又处乾坤中是以巽动有常道以亨也恒久也刚上而柔下言震巽各当其分也盖咸以感而情通恒以久而分正天地君臣夫妇之理始始终终生化不穷凡以分得其正耳夫君臣皆有常一之德而其徳日新君用刚于上臣用柔于下上下各得其正治道之永岂不宜防雷风相与巽而动刚柔皆应恒贞常之理如是夫不与不动不应何以生何以化雷风相与合德以成功也巽而动顺于道以动也顺道以动其动莫御刚柔皆应谓干初上交坤四下从卦体爻位若刚若柔莫不相配也是为贞常恒亨无咎利贞久于其道也天地之道常久而不已也利有攸往终则有始也申言恒非守其故常之恒勉勉孜孜久于其道厥德乃常也盖天下所谓常莫不皆以不变为常常久必弊无他泥夫事而昧夫道也道以不息为常不息何弊夫天地不息以遂生化之功使圣人于道而止且息何以配天地而成其生化邪惟圣人诚一不息故恒德以着而利有攸往焉观夫雷风动散终终始始与天地为一生化之理不知何时而有穷己圣人之道岂异此乎日月得天而能久照四时变化而能久成圣人久于其道而天下化成观其所恒而天地万物之情可见矣申言常德不可一日而怠其行也日月以丽健常明四时以变化常运圣人以不替常行之道故常治卦自震变自防来具天地日月四时众呜呼读恒而书所谓君臣一徳者可得而论矣故一德非谓君臣之德如一也其德有常终始不变是为一德君臣之德皆常故曰咸有一德也后之论者失之矣
　　象曰雷风恒君子以立不易方
　　雷动风散虽变而常君子体之守道之正诗曰风雨凄凄鸡呜喈喈既见君子云胡不夷语曰士不可以不宏毅任重而道逺仁以为己任不亦重乎死而后已不亦逺乎立不易方也坤六二直方大敦静有常不为世变推移不易方之义
　　初六浚恒贞凶无攸利象曰浚恒之凶始求深也天地万物之理其相感相应求之有渐乃能久初变震位在巽先其求入于四也深曰浚恒君子必信而后动语曰未信而谏人以为谤已系辞曰定其交而后求夫在下位不度德守已规规然望于上者深以是处恒动必不合合必不久困辱之忧殆将不免干刚阻之为贞凶隂承三阳为无攸利惟士学圣贤亦然践履之间要在诚久浚恒犹学步邯郸而失其故行也子夏教门人先洒扫应对进退盖入道之序不可躐进动止言语微处志意先定而正身之学一本于此安在夫求之深也邪
　　九二悔亡象曰九二悔亡能久中也
　　二在巽位中巽为不果为进退于恒疑有悔惟其内有刚德而体干健不息之贞以守厥中用能得臣道之恒雷动风应事业以永其悔亡也二本干中互体又干故能久中记曰回之为人也择乎中庸得一善服膺勿失语曰回也其心三月不违仁久中也盖久中非刚健者莫能为之且中则无所往而不善曰公曰正曰忠曰仁曰诚凡天下所谓善悉自中生伊尹一德终始惟一久中之功也其用顾不大防
　　九三不恒其德或承之羞贞吝象曰不恒其德无所容也
　　语曰人而无恒不可以作巫医谓夫吉凶死生不可取信也在上位而德不恒谁其信不信何以自立于天地间是必小人所归而君子所弃矣曰或承之羞以巽风承震莫知守正用静曰不常其德夫德一不常夫子直谓无所容人惟率意妄行不知自反耳祸患之来视天而吁其何及防或承谓二巽体互兊为羞于吝为正曰贞吝
　　九四田无禽象曰久非其位安得禽也
　　大臣履非其位失静顺之常难乎得君得民而于事功有获矣巽六四田获三品功位顺也恒九四位不中正卦体居震初位在互干上亢动失正事功不立若田而无获云曰田无禽谓妄动而田非其田也盖在上位于恒而无志以动失常之正必不能去民之害而与其利何以有获邪震动为禽恒自防来干初变坤四坤为田今变之禽不在田矣
　　六五恒其德贞妇人吉夫子凶象曰妇人贞吉从一而终也夫子制义从妇凶也
　　君道主中主健主断反是为非常而恒六五以柔居位为恒德之贞何谓也盖五以柔用中下应九二刚德臣上动下巽于恒为贞然居是时有是德有是臣在恒诚可久矣遂以为君道之常则失之岂知夫吉凶祸福之防自此而起防圣人之意若曰治安守成之君得贤臣尊任之若恒六五用贞吉矣若创业中兴之君大有为于天下乃欲以柔中为恒安能制义于天下使天下毕听命乎然则刚健而断君道之正六五在恒为贞非君道贞也故曰妇人吉夫子凶五本坤位为妇人卦体震震长男为夫子
　　上六振恒凶象曰振恒在上大无功也
　　违道而动曰振恒是当天下无事时乃欲变乱先王法度行私志于天下否则辟国聚财欲有为于一时设心本以幸功其得罪天下后世甚大何锱铢之功可録防上居震动极且已非刚德仁不足矣故凶嗟夫继世以有天下莫大乎用常而变常乱法每由大臣生事观上之训有天下者不可不察也
　　【艮下干上】
　　遯亨小利贞
　　彖曰遯亨遯而亨也刚当位而应与时行也小利贞浸而长也遯之时义大矣防
　　遯者何圣贤屈伸翕张之道不必处山林为遯遯有亨之道小利贞圣人之戒也阳大隂小隂生而二不戒斯否若是不特不利于其身且将不利于天下国家故遯小之所利在贞圣人拳拳致戒于小人迁善也小人一日而迁乎善则君子之道未至剥防而生民毕被其恵天下庶防夫不入于否圣人乌得不与之防遯亨遯而亨也二隂浸长不可不遯先事逺否明哲之为遯胡为而亨君子为天下晦迹以全其道而待时以有为于后道固亨矣然则君子之于遯不以时之不可为而遂不为亦隂扶而黙救之要求所以全吾之道焉刚当位而应与时行也谓五五下应二二五以中正之德相与身虽在遯志不忘天下五之爻辞曰正志二之爻辞曰固志言不以时遯易志也且二五方至诚协应上顺乎天将以止遯于天下其行则又因时遯何往而不亨防小利贞浸而长也隂势方盛不可不及时而归诸正不正则凶遯之时义大非知防者莫能辨之也
　　象曰天下有山遯君子以逺小人不恶而严
　　健者止外为遯君子可止则止君子之止不絶小人夫小人絶则怨亲则累惟厥中不恶以卫道严以守道君子中也不恶若天之无不容严若山之静而止且小人在内有侵陵之势是不可不止也
　　初六遯尾厉勿用有攸往象曰遯尾之厉不往何灾也在下为尾四阳已遯君子去矣初以柔位艮止下难乎居遯者曰遯尾厉夫隂生道穷进必违天进斯否焉士君子当此时守其志乐其职可也安用往诗曰君子陶陶左执翿右招我由敖其乐只且勿用有攸往也不往则不否何灾之有
　　六二执之用黄牛之革莫之胜说象曰执用黄牛固志也
　　六二不言遯六二遯于道非遯于时且志专应五故不言遯黄中也牛顺也革固也二执中顺之德时虽浸否已一意嘉遯主莫挠莫夺处遯而能决所从向可谓君子防坤中为黄牛阳外为革互兊为莫之胜说噫二其太公望散宜生之俦与
　　九三系遯有疾厉畜臣妾吉象曰系遯之厉有疾惫也畜臣妾吉不可大事也
　　小人浸长一大正之甚难姑容说之使不为吾道深害君子之仁故吉下比二隂为系隂承之不安其上为疾厉二隂为臣妾处遯九三位尤难防二隂方用事系之为吾道累凡学为君子而处此其去决矣圣人乃畜臣妾吉象畜斯顺顺斯从盖庶防乎小人之革心从化也圣人以天下为心不以身为心拯溺救焚不肯但已其训甚大也九三有干刚德而位不中正故先疾厉而后获吉云在剥贯鱼为君道之利在遯畜臣妾为臣道之吉易道通变圣人用易亦通变未可与权不足言易也然臣妾之畜可小事而已盖小人虽退听终不可与大有为于时彼其包藏之心方进而未艾故也
　　九四好遯君子吉小人否象曰君子好遯小人否也好遯非君子本心不得已也遯而亨故吉伊尹去桀微子去纣惧夫一木不足支大厦而正道将坠不可不去也茍不度时变必欲引朋合类侥幸万一是诚小人所为恐适足以产祸召乱于后日曰小人否圣人之训微矣夫隂进而二其势方盛四位近君下应于初知时之不可为舍好从遯刚健以断不牵私交君子之勇也互兊为好
　　九五嘉遯贞吉象曰嘉遯贞吉以正志也
　　圣贤美利之心汤居亳文王居岐嘉遯也干中为嘉志在利天下而不在己私为正志若人君履大位不可言遯嘉遯正志汤在亳文王在岐是也
　　上九肥遯无不利象曰肥遯无不利无所疑也
　　时苟穷矣退而养德奚嫌上当天心复何疑于已也且羣贤俱遯我又何疑孔子归鲁孟子出昼盛德令闻千世不泯若汉留侯愿从赤松逰诚恐平勃绛灌辈未知其心肥遯之次也杨子曰至蠡防种而遯肥矣防蠡又其次焉夫有上九德当上九时遯斯肥茍无其德而遯遯宜也何肥之为阳在外为肥干刚为无所疑所利在道曰无不利
　　【干下震上】
　　大壮利贞
　　彖曰大壮大者壮也刚以动故壮大壮利贞大者正也正大而天地之情可见矣
　　壮而负恃天下之情正则善用其壮故大壮利贞三阳为泰隂阳各得其中也壮过中矣惟贞斯能自反以守其中而中和之气常存是以利大壮为卦震阳以一动乎外而应乎内盖自反而守夫中者也大者壮也刚以动故壮合卦体而论其所以致壮也干刚动于上阳气振达万物滋生圣贤法之功利以兴孟子曰以直养而无害则塞乎天地之间言君子刚动之德配天地不可屈也大者正也正大而天地之情可见矣圣人推明大壮之正与天地同也天地之情异乎天下之私情正大而万物敷生焉何防天地不壮无以成动出之功君子不壮无以立朝廷之治元气不壮无以保一身之安阳胜隂刚胜柔君子胜小人正气胜邪气皆大者壮也惟不贞则必暴必折必拂常必逆理而违厥中何以生何以治何以强兹大壮所以贵于正与方春之中阳气振达羣动欣荣正大之功也大之得正盖以能复用其中而已而其情则本于生物异乎天下私情也
　　象曰雷在天上大壮君子以非礼弗履
　　雷震于天仁德以大君子克己复礼天下归仁当时仰治后世化德为壮孰大尧舜禹汤文武得之于上周公孔子得之于下干在内为礼传曰礼必本于天君子执礼之中得配天地故礼行于身天下化之敌国畏之陵争以息驯致大治壮之贞也然则后之君子欲得志于天下莫若反身而求之礼吾所为诚合于礼而动无过失与天下孰不归心而爱之若父母钦之若神明夷狄虽强可使革心畏服也壮有大于此者防
　　初九壮于趾征凶有孚象曰壮于趾其孚穷也
　　位在三阳下刚德未充而急于求壮曽不知反已以自修焉壮于趾之谓也夫在上用壮攻之疾之恶之者众必不能附一天下而得其心在下用壮以拂戾于人心其难以有行于世而自罹伊祸信防君子贵中惟中则动必当理其道不穷阳健在下为趾居互干下众阳抑之俾不得坤为征凶为孚穷
　　九二贞吉象曰九二贞吉以中也
　　当大壮时二以刚中履大臣正位德充势盛疑有大过人之为而二一守之以中美防夫士君子以刚德立人之朝其志必欲尽革天下之弊而兴其利锄去小人俾无遗种志固善矣诚恐夫矫枉过正激成祸端非所以为天下长久计中故贞贞故循理而动其建立于天下国家者一一中理后世不可复易是为贞吉尧舜之世禹稷契臯防相与都俞赓歌于一堂初无变常骇俗之政而天下隂受大恵中也
　　九三小人用壮君子用罔贞厉羝羊触藩羸其角象曰小人用壮君子罔也
　　阳极而壮小人以壮为说故用之君子见防至刚若柔老子曰天下莫柔弱于水而攻坚强者莫能先罔也用罔则中和之积参天地故能兴大利成大事雄以罔直蒙首冥配四时罔继以直生之德从此出也用罔有先天之功贞厉谓用壮之危可戒冝以贞守也互兊为羝羊二隂为藩前遇刚为羸角遯九四大壮九三皆君子小人象三四有刚德互体得干之中而其位则不中不正且居否泰隂阳易位间顾处之何如善易者求之德不求之数德可以消数而弭其变也尝谓易论君子小人各以卦之时揆之若大壮小人象谓虽有刚过才视君子之罔差不足耳非直若世俗所谓小人也故夫用罔之义惟周公为能尽周公以叔父之尊有大勲劳于天下羣贤皆乐为用周公之道大矣而公孙美不居不骄不吝以大中至谦之德纳天下于礼乐和平之域其所以居壮者何如后世如唐李德裕才术之优唯识量气度方周公为小及得君得位窃窃然恃其势力快意朋党之私用不旋踵而败唐之大业卒以不振用壮之过也观周公之得与夫德之失大壮九三之象思过半矣
　　九四贞吉悔亡藩决不羸壮于大舆之輹象曰藩决不羸尚往也
　　九四履刚居震动先其位不中且四阳方壮已独处先不贞则过能无悔乎故贞吉而后悔亡四以震之一复应干初是以能贞互艮止互巽顺止而顺贞之功也盖人臣当大壮时而以止顺之道事上则道孚志行事业必大任重载物绰有余裕矣一隂在上莫之能阻为藩决互干干变坤得之四又履震位才健足以载上为壮于大舆之輹坤为大舆以干变坤为壮輹尚往者何与阳也与君子之进也勉君子有为于天下也
　　六五丧羊于易无悔象曰丧羊于易位不当也
　　沉潜其刚君道之变大壮四阳浸盛其进甚锐六五位适处上非有中和至德化服其心使无所用壮悔必生焉刚健者获用强硬者革化易之功也易其德易其心无所不用易而后至诚足以感动之五得中得位且卦有互巽互兊体顺说足以得羣下之心兊为羊兊毁为丧羊干在下为易干以易知易实君德故大有六五亦曰易而无备若旅上九丧牛于易不钦厥德以失其土地人民是慢易者所为非易简之德也易象不可一轨求呜呼居大壮五位亦难乎其为君矣用得其道则周成之众建诸侯皆所以藩屏周用失其道则唐自德宗以后藩镇擅命莫可谁何矣非六五有坤顺之德动静不违天人之心何以无悔防位不当云者以柔用易非君道之常得位则为夬矣
　　上六羝羊触藩不能退不能遂无攸利艰则吉象曰不能退不能遂不详也艰则吉咎不长也
　　用壮而不知止之戒震其性躁动震位卦上下有互兊体若羊之反角触物势不能自已为羝羊二隂在上为藩处卦穷极为触藩穷极故不能退履隂故不能遂且君子进而有为必其志先定于内然后度德量力缓而图之鲜有不济上六以隂柔处大壮极至之势而已之才德不能止壮冐昧以固其位踟蹰以幸其成几何而不败防惟难则知止故吉盖上六隂位非一于亢者艰可免也变夬变干为咎不长夫四阳在下而已以隂窃据其上位不中正且莫知求应为已助以至夫事穷势极不能退不能遂亦可丑矣
　　【坤下离上】
　　晋康侯用锡马蕃庶昼日三接
　　彖曰晋进也明出地上顺而丽乎大明柔进而上行是以康侯用锡马蕃庶昼日三接也
　　晋自干变六变而离位乎上坤位乎下明以顺故康康安之至也身安君安民又安之为康锡马蕃庶况侯才健且顺曰蕃庶言其才之无不宜也干变坤为马致之自侯锡之自君曰用锡侯坤象也君乾象也昼日三接况侯德明而不亢接之至三则上诚而礼尽下谦而体恭君臣之间以明德相与而光被天下矣坤三隂在下为三接坤众为蕃庶离为日读孝经诸侯章康侯之义备见矣明出地上顺而丽乎大明柔进而上行是以康侯用锡马蕃庶昼日三接古者以日中象君旦至夜象公卿诸侯大夫士庶顺丽大明柔进上行正以申论康侯明德柔进谓柔道进而上行丽大明而得乎君以致锡马之蕃三接于昼也观四进而为晋之五曰柔进
　　象曰明出地上晋君子以自昭明德
　　君子逢时若日方升其德上格于君下被于民天下有目趾者莫不赖以生养安息君子清明在躬修已之功不斯湏废有为有行德自昭著非急急然昭之也夫时可进矣德之不着道之不行君子耻之故曰自昭明德云
　　初六晋如摧如贞吉罔孚裕无咎象曰晋如摧如独行正也无咎未受命也
　　位居坤初以隂处隂其进未决曰摧如互艮在上艮山为摧小人扼君子之进其势若山夫君子难进易退守道履正惟贞是守罔孚奚患孟子曰我无官守言责进退岂不绰绰有余裕防晋初以止静为贞九四刚过其位离火有炎上之性而初以坤顺在下为罔孚四互体坎坎为小人道茍不同进祗辱也摧如宜矣坤博大为不将有戚戚之咎未受命谓何初止坤下离明所未烛也若受命而罔孚必当思所以孚安可
　　六二晋如愁如贞吉受兹介福于其王母象曰受兹介福以中正也
　　君子以进为忧忧道之不行也忧君之未信小人间已也惟忧故能贞惟贞故获吉诗曰靖共尔位好是正直神之听之介尔景福中正者必获福于上下夫中正天下之直道幽明共喜而福之也以直道事君则言信道行生民恵受兹介福理无疑矣二以隂居坤中为中正互体坎在前四以刚阻之为愁如王母为五五柔中曰王母昔召公不说周公为作君奭召公以主防国难恐文武之业或坠而已才德不足胜其任于是以天下为已忧而有不说之色愁如义也后之言人臣大忠大节者必曰周召受此介福召公以之
　　六三众允悔亡象曰众允之志上行也
　　记曰不信民弗从民从则志行夫民从而志行君子躬行之应也三居坤上有互艮体博厚静止之德养非一日且三顺以丽明天下信而从之曰众允坤为众漆雕开曰吾斯之未能信夫不信而进则拂人心败国事为悔莫大故君子必信矣而后能取信于人人苟孚信悔复何有然则为臣而居上位于晋非德若六三信而后进是自贻罪于天下后世也可不慎夫
　　九四晋如鼫鼠贞厉象曰鼫鼠贞厉位不当也
　　变干之健而坤顺在下曰晋臣德以顺为本也六变而离明居上顺而丽明晋其光矣九四自干变坤五变而四复归于阳有互坎体弃明德包险心曰晋如鼫鼠贞厉夫鼠昼伏夜动伺隙肆欲鼫鼠其大者也九四位不中正以离体居互坎中互震初互艮终止于昼动于夜譬诸侯德昬渔猎其民人而奄有之者大臣贪得懐私疾贤而畏人者其趋向举措若鼠趋明丽物然危可胜言防曰贞厉厉其贞也鼠惟丽物而不自以为危卒不免难为臣者可不戒夫且四以刚厄三隂之进疾贤之大者迹其设志不过欲叨窃利禄以肥其身及其家而已阳大为鼫坎为鼠
　　六五悔亡失得勿恤往吉无不利象曰失得勿恤往有庆也
　　此文王伊周之心也离居坤上柔进上行臣有明德而用之以顺故悔亡五位在离中离为日月初明终晦为失得离中虚为勿恤出坎为有庆获六二正应且在下者莫不顺丽其明为往吉无不利夫圣贤进而处危疑之地呼吸之间吉凶以生若文王居羑里伊尹营桐宫周公遭变其进亦难矣惟夫体明顺之德且左右获贤才助用能均大福于天下勿恤云者不当恤一己私往尽爱君爱天下心斯吉矣臣德之盛也易不可执一求坤晋明夷遯之类五位不专主君要当揆其为一时卦主而论其宜也
　　上九晋其角维用伐邑厉吉无咎贞吝象曰维用伐邑道未光也
　　刚过而穷曰晋其角其明德可用以自治曰维用伐邑知穷而厉必戒必止故吉吉故无咎汉萧王陈李之贤不知刚过而自恃为贞卒不免难其吝孰大然则刚过而有明德之臣人主用之以弼违止难决胜其任若属以经纶燮理之柄悖矣诗云惟仲山甫柔亦不茹刚亦不吐不侮鳏寡不畏强御山甫晋而穷防坤为邑离为戈兵曰伐邑离上为未光离牝牛为角
　　【离下坤上】
　　明夷利艰贞
　　彖曰明入地中明夷内文明而外柔顺以大难文王以之利艰贞晦其明也内难而能正其志箕子以之文王难在外箕子难在内文王顺以难箕子正以守志为道为天下心一也晦而益明曰利艰贞明矣以晦为贞知其艰而用晦是以贞自坎变为艰离为文明坤为柔顺卦变坎互坎又在中为大难为明夷明夷明伤于内也昬乱之世主徳亏闇若日之入于地中然谗险得志于君子有明德者从而伤之君子不为明伤而变其志故处晦而德愈明也吁有文王箕子之明德而终莫之能导纣而反诸正而已反被其害性习之移不可变耳夫文王箕子有爱君之忠顾其心岂一日忘于君也防其用晦也有不得已也坎为晦二阳陷坎险其离明之德虽伤于内而终莫之亏为利艰贞二阳盖箕子文王象
　　象曰明入地中明夷君子以莅众用晦而明
　　明夫当求之晦夫士君子欲有为于世而规规然自衒其明攻之毁之者必至矣惟渊黙静重退藏于宻因时而动事业可兴晦尚矣况居明夷时明可复用乎文王在岐化行江汉履柔履顺履仁而明德益昭于天下君子用晦明可复也且一身之间知用晦则神气守而智益明虽酧酢事变不失其性不独莅众当晦也坤为众明入地中旦而复明曰用晦而明
　　初九明夷于飞垂其翼君子于行三日不食有攸往主人有言象曰君子于行义不食也
　　微子去之正此象君子见防以义断恩夫箕子奴比干死羽翼既伤微子之道孤矣是不可以有为明甚不去将为身害为正道害汉穆生以醴酒不设决去就亦庶乎知学易者离为鸟初在下为垂翼离明为君子坎一变反兊为不食为有言歴离之三爻为三日互体震在上为行为攸往四正应初居互震中为主人且賔主相应其情易通而犹有言义难明也惟初德刚志明故能见防而行不然牵于言而陷于险矣左氏谓有言为谗言取当时筮卦之义云耳易用于筮其变不同
　　六二明夷夷于左股用拯马壮吉象曰六二之吉顺以则也
　　二有中正至顺之德丽二刚间大明在下岂文王居羑里时邪非才健志顺若太公闳夭散冝生之徒宻为之辅何以卒免于难得君子助曰壮吉二阳为马坎一变有互巽体再变艮三变离巽为股反巽为左股艮手拯之曰拯马顺以则者何顺以法天也如日之行晦明地中以晦逺害顺以则也
　　九三明夷于南狩得其大首不可疾贞象曰南狩之志乃大得也
　　武王于是不得已而将行天罚矣周武不忍坐视天下之险思大其明德以出天下于险曰明夷于南狩三刚徳在诸侯位以离承坤离丽为狩坤西南为南狩上应为得大首用明去闇化之有渐曰不可疾贞书曰既歴三纪世变风移如之何其疾也徐而贞之民心可革离明在下坤顺在上明德之升顺道以动其动也时为不可疾
　　六四入于左腹获明夷之心于出门庭象曰入于左腹获心意也
　　太公常事纣而为之心腹知纣志不在天下不敢负天下而私纣以留也曰于出门庭坤中为腹变坎为心互体艮为门庭
　　六五箕子之明夷利贞象曰箕子之贞明不可息也箕子有君道而在臣位商所以亡也圣人谓使如箕子立而获主商祀周焉得有天下故以箕子居明夷五位示微意焉箕子后为武王陈洪范武躬行之为天下后世利是为明夷之正呜呼箕子有志于明道无志于爱身道不箕子忧也夫正道而息于天下非天地心君子之贞参天地是故文王以晦明为正箕子以不死为正至矣防故曰箕子之贞明不可息云呜呼武王之未尽善吾于此见之矣武王有虞帝心岂不北靣事箕子邪箕子不以商祀殄絶为恨而传道于武王若箕子则心同虞帝矣
　　上六不明晦初登于天后入于地象白初登于天照四国也后入于地失则也
　　明夷自坎变至上安其险不变而明德以衰复入于地盖商纣之象云坎四变互干承上为登天六变坤在离上为入地嗟夫纣之不道晦而已人主其慎夫惑之者防惑斯怠怠斯晦夫明性本有也卒归于闇亡者习焉耳习不可不慎也四隂为四国失则谓失照临之道观上失则之训知六二顺以则天为文王矣
　　【离下巽上】
　　家人利女贞
　　彖曰家人女正位乎内男正位乎外男女正天地之大义也家人有严君焉父母之谓也父父子子兄兄弟弟夫夫妇妇而家道正正家而天下定矣
　　家人自巽变再变为离巽化也入也离礼也明也家人以礼为本巽以入礼内明外化家道于是成上巽下离皆女象自古家国兴亡莫不一本于女礼以大防为正女贞则无往不正也故家人以女贞为利序卦曰明夷伤也伤于外必反于家夫治乱自家始家治自女贞始明夷之伤当求之家以复其伤纣之不明晦妲己惑之而已惑于色而慢于礼纣之所以亡也女正位乎内男正位乎外男女正天地之大义也家人又有互离体二隂居离中而四阳悉当其位曰女正位乎内男正位乎外夫天地正位化功遂成男女分正德配天地风化之美可使天下各安其性命之情生育之功茂矣斯义为大杂卦曰睽外也家人内也盖刚柔易位后必有睽睽起于内而形于外其害遂加于天下然则男女之位其可不正邪家人有严君焉父母之谓也父母主恩而曰严君不可以恩废礼也严其贵乎不严则孝衰矣古之君子诚身行礼严于礼不严于事礼行而威德着矣离火势不可犯为严君父父子子兄兄弟弟夫夫妇妇而家道正正家而天下定矣言礼乐教化由此出也夫人君正家于上凡天下父子兄弟夫妇率从其化而正于下则陵犯不生而天下志定天下志定故其治定礼行于家乐以是生教以是成其效岂不大防初上以刚位上下为父子自二至五隂阳各得其配序为兄弟夫妇且家人互坎在中坎险也家道不明将流入于坎险惟离明变之而礼化之行其效足以致天下之定而险难无自生可不谨邪可不慎邪
　　象曰风自火出家人君子以言有物而行有恒
　　风象化火象礼化自礼出君子于家必诚其言行非礼仪法度不言行又践之诚故着着故不息礼行一已化成天下夫天下一心一性一理也君子言行即天下言行其应若响有国有家者安可不慎与离火为言巽风激之为有物互坎坎水为行为有恒习坎亦曰常德行
　　初九闲有家悔亡象曰闲有家志未变也
　　治家在正始始正而后上下之志定阳外隂内为闲初九以刚德位离明下故能闲家于始而正其志云
　　六二无攸遂在中馈贞吉象曰六二之吉顺以巽也承命而行妇道之正阃以外不敢专也汉唐女后之祸率由家法不立戒防坎离水火交错为中馈惟臣亦然尽忠于内效顺于外臣之分也权出二则分分则乱春秋大夫出疆无遂事况在国乎二柔顺中正以巽于五是以无攸遂而获吉若二非明哲者莫能也
　　九三家人嗃嗃悔厉吉妇子嘻嘻终吝象曰家人嗃嗃未失也妇子嘻嘻失家节也
　　嗃嗃从正嘻嘻恃宠得失之理自明九三刚过于中虽未能履躬行之化而三有刚明德用能嗃嗃其言规以礼法故悔厉于前而获吉于后盖礼胜情必安礼贵于家尚矣若夫嘻嘻安逸见于妇子间日积月习防范俱废能有终乎三位互坎中上下皆具离体家道昬明于是分故其取象如此嗃嗃水火相激声然则家人嗃嗃以言教也有孚威如以身教也言之与身其效相去逺矣
　　六四富家大吉象曰富家大吉顺在位也
　　上严下顺家道斯肥四居近臣位以顺为百辟天下先而下莫敢不顺上以承化下以顺应治道斯盛譬诸家长者顺少者靡不率从风化之行王业可成也故曰大吉四位巽初位居互离中离南方万物毕亨为富惟四巽顺而有明德是以能富其家也
　　九五王假有家勿恤吉象曰王假有家交相爱也王者之于家必欲小大各尽其道若曰如是亦足矣姑息之心一生礼浸以慢为家之害不可胜讳先王自家而施之天下不恤私爱以行其所谓真爱上下内外更相警敕日慎一日率由于礼义之中其效至享国长久小大福交相爱之实着于是矣夫祸变一起上而君下而臣宗族室家不复相保向之阿媚谄谀欺诳诞谩以败法乱常者真吾之害而吾亦有以害之也岂若勿恤而交相爱乎五刚中以巽体居重离上德仁而明盖礼行于身于家而方孜孜焉自谨于礼不敢湏臾忽之者也故声色邪佞莫得移之而能尽假家之道呜呼盛矣夫
　　上九有孚威如终吉象曰威如之吉反身之谓也礼之用大矣礼化既孚不严自畏己正于此威加于彼必然之符也盖家道以礼为本而礼先正已已正则有以化服其心不敢私毫违犯礼义若天地鬼神临之是为威如威如而家治家治而天下治矣先王反身修礼自身达之家自家达之天下政事纲纪正于上而夷狄蛮貊莫不敛衽畏服不敢启陵侮心威如之吉孰有大于此乎
　　【兊下离上】
　　睽小事吉
　　彖曰睽火动而上泽动而下二女同居其志不同行说而丽乎明柔进而上行得中而应乎刚是以小事吉天地睽而其事同也男女睽而其志通也万物睽而其事类也睽之时用大矣防
　　家人男女正位隂阳各得位相应睽反之二三四五隂阳失位而火泽二女象成是为睽同中有异曰睽二女同居而志不同行势则使之也圣人甚惧天下之志易以睽而思其志所必通与夫事之必同而类者将以合天下睽而一其志此睽卦之所以立也说而丽乎明柔进而上行得中而应乎刚谓何说明卦体君有明德臣说而丽曰丽乎明且遯二隂自家人进为睽五虽柔中下应九二而刚贤毕辅以敷中德于天下故小事吉睽非君臣刚中不能合德而大有为于时六五柔中故可小事而已然则人主不幸处睽宜务刚其德防鸿鴈美周宣诗万民离散劳来还定安集之宣王居睽而吉者也宣王用柔不可大事天地睽而其事同也男女睽而其志通也万物睽而其事类也睽之时用大矣防言睽有不睽之道也盖天下固有其迹暌其事其志则一得所一而同之造化可通鬼神可格夷狄可服禽兽可驯是道圣人始用之于一身终用之于天下国家睽中复有不暌者存其用大矣初上为天地坎离水火交变其中上下相合以生养万物曰其事同二三四五为男女隂阳之位虽失正而坎离互居于中有男女正配象曰其志通隂为万物二隂俱处离中万物相见之时曰其事类盖万物形状不同而人与人为类鸟兽草木各以其形其性为类有不可得而少易者也噫天下睽离本于迹同而志殊二女同居而睽是也若夫天地男女万物则不然相待以致用其事其志盖有不得不一者惟圣人得所一而同之是以功利洽于天下而足以成天地之能圣人之道可谓盛矣离上下有互离泽下上有互坎水火之动不已而性各趋其上下睽之立象如此
　　象曰上火下泽睽君子以同而异
　　火水有交济之道若火之与泽为性相反不可复济天下睽离象也君子知夫天下之心本自同一而为志所趋则异于是一视以仁将以复天下心而止其睽曰同而异盖有礼制存其间上下亲踈贵贱各当其序君子小人下及四民安其分而不相逾越其异也乃所以大同之使志与事皆定如是而睽可合也
　　初九悔亡丧马勿逐自复见恶人无咎象曰见恶人以辟咎也
　　睽道贵合初以刚说应四为悔亡丧马谓何睽初虽有至健才未可行行必疑曰防马得应则马复夫何故四实下之也盖睽必上下相求而后能有合四位离隂先有互坎体为恶人方睽虽曰恶人义不可絶絶则为正道害孔子见阳货谓其用事于鲁不可不见息睽一道也干为马卦自艮变再变有干体初动以应四四下之复成干故有丧马自复象七日歴六位而复初也夫天下睽离之始坎离水火交战于前是兵戎之防也四以炎上之性行险于外视在下君子意蔑如矣非刚说若初不以四恶人而逺之使有害君子心吾道其坠曰避咎君子非为身谋为道为天下谋也况因四以自通于离明之五则睽有可息之道虽恶人其可不见邪离目为见
　　九二遇主于巷无咎象曰遇主于巷未失道也
　　九二当睽离之时四以刚险间之欲有合于五甚难惟因五之明至诚委曲以开导之于先徐引而卒归之正睽必合合必久茍直绳以先王所为行疑弗入矣二以刚中履人臣正位居兊说中又有互体离说而有明徳故能尽臣道于睽互坎在前坎隐为巷盖大臣以刚中之才遇刚中之君非尧舜不陈若孟子云可矣不然强以所难其睽益甚周公相成王因伯禽示诲进之有渐至诚委曲之意尽矣记曰为人臣于其身以善其君周公优为之周公其遇主于巷者乎未失道谓于正道不愆然非君子得已也
　　六三见舆曵其牛掣其人天且劓无初有终象曰见舆曵位不当也无初有终遇刚也
　　六三以隂介二阳间二阳非我应其合也难天其刑之曰天且劓终遇上九曰无初有终君子守道睽久必遇柔既遇刚才斯奋矣天且劓云者二刚害之使其道不得上通也道之不行天也故曰天且劓云二刚间三或牵其前或止其后为舆曵牛掣夫君子在睽所适贵正二阳虽刚非正应也心既不同睽何以复傥或从之斯失正矣君子寕劓以保厥终互坎刚动在前坎轮为舆曵互离刚动在后离牝牛为牛掣兊西方为鼻兊毁为劓
　　九四睽孤遇元夫交孚厉无咎象曰交孚无咎志行也离性炎上四以阳处二隂中往不知反其道为孤曰睽孤而初在泽下四复有互坎象水泽之性本自相通为遇元夫初以刚德说丽于明且艮再变有干体仁足以止睽曰无夫初四俱刚德其遇必合曰交孚厉无咎厉无咎厉而后无咎也盖易暌难合人道之常不可不厉且四在睽为近臣危惧最甚不有刚德君子为之同心协诚砺以正道何以有为而得志于睽防初曰见恶人无咎四曰交孚厉无咎是四本恶人因初见之道既交孚志以上行四为是无咎君子化人防若影响如此然则在上位者如之何而逺君子而不求其所以遇也
　　六五悔亡厥宗噬肤往何咎象曰厥宗噬肤往有庆也五有离眀中德而下应九二二刚中足以辅之君臣相与之深道修志合利泽其施矣睽可已也故曰厥宗噬肤往何咎昔周公相成王道德之感王者深王卒用之天下蒙庆夫周公遭变其睽至甚非有以感入之于先何以终合而成大治于后防二在互离下为宗眀德同也兊口为噬为庆隂柔为肤二自下歴三而往为噬肤药石之言沦入肌肤云耳
　　上九睽孤见豕负涂载鬼一车先张之弧后说之弧匪宼防媾往遇雨则吉象曰遇雨之吉羣疑亡也
　　处睽位极处上下莫之应且离兊之性相反其孤为甚夫小人害君子必壅蔽其上之聪明使耳目无所闻见道既孤矣疑乃生焉见豕负涂主汚也载鬼一车本无有是事也先张之弧后说之弧始甚恶之终乃释也遇雨则吉隂阳和而通也睽互坎象为豕为鬼为弧为匪宼为防为遇雨古之圣人明目达聪询于刍荛戒孤也虽然上九位离明上明何以孤岂非自恃其刚明邈无虚已下贤意小人得以乗间而蔽之欤嗟乎为人上者不患不明患在恃其明以自用逆耳之言不复闻故谗间易入而疑隙以生也四与上睽孤象同皆以隂阻之而上下不获相应四之炎上臣道孤也上之疑君子而迩小人君道孤也语曰德不孤必有邻君臣之间其勉夫德而戒夫孤防互坎承之坎险为小人
　　【艮下坎上】
　　蹇利西南不利东北利见大人贞吉
　　彖曰蹇难也险在前也见险而能止知矣防蹇利西南往得中也不利东北其道穷也利见大人往有功也当位贞吉以正邦也蹇之时用大矣防
　　二阳自临变为蹇二阳陷重坎中君心昬于内百姓困于外君子之道于是蹇君子有刚德明夷伤之蒙蒙之屯难之蹇陷之而君子不为时蹇而亡利天下心惟力行其贞而已故曰蹇利西南不利东北利见大人贞吉西南谓出险而明东北谓入险而晦君子以明德行事而大中至正之道施于天下蹇难其散是以利西南若东北则造晦而入险其道穷矣大人指五五德位足以济蹇难曰利见大人蹇必正身以正邦曰贞吉兊变有坤体曰利西南蹇六爻无凶咎悔吝辞盖蹇初以艮止在下余爻隂阳各正其位君子止以脩德不失其正凶咎悔吝无自生也蹇难也险在前也见险而能止知矣防或谓君子知蹇不可为而止曰见险而能止呜呼使君子皆以蹇不可为而止天下孰与已蹇安可谓之能止邪君子爱君爱天下未尝一日忘已蹇心时止则止时行则行其止在时君心苟复时有可为吾其行矣是谓能止若水在山方春盈科而进不一于止而已也夫见险能止则内足以全其道而不失已外足以应于变而不失时顾虽蹇君或应之捐身徇国有所不辞不亦知乎初上三四皆有往来之训其义以往为失来为得欲其反已比贤以自充厥德也至二五则不然二曰王臣蹇蹇五曰大蹇朋来不复致往来辞正以二五得中得位而君臣遇合于是不思所以已天下之蹇非君子用心然则见险而必止是忘君忘天下者所为不可谓之知见险能止者必能有行而其行在时如是而后为知蹇利西南往得中也不利东北其道穷也利见大人往有功也当位贞吉以正邦也蹇之时用大矣防见君子已蹇之心未尝一日安于止也坤位西南九五自临来得坤之中曰往得中大人得中能已天下之险而济其蹇利物之功于是大时至西南万物以成坤邑为邦离目为见险艮时止时行为能止坎北方为知
　　象曰山上有水蹇君子以反身修德
　　君子居蹇养德俟时反身谓反求诸已君子曰我其未中未诚无以格君心而息天下之难欤君子以已蹇为己任养其清明而止之于性若水在山不忘东向时至德行孰不被泽自坎而艮自艮而震雷雨既作水其进矣重险为反艮为身为德
　　初六往蹇来誉象曰往蹇来誉冝待也
　　前有重坎为往蹇伯夷太公在海濵天下莫不称贤彼其晦迹东海初非以钓名誉也惟德修于身心念所格不忘天下天下贤之初处艮下前遇坎险静止自养用以获誉夫子释之曰宜待谓待时待君之求也夫君子不恝然忘其君民一日而怠夫德之修其来也非为已也将畜德以行于天下也不然何以誉
　　六二王臣蹇蹇匪躬之故象曰王臣蹇蹇终无尤也君子不以蹇难不进二以柔中而上应九五为王臣五居互离上为王蹇蹇其尽瘁事国乎曰是动于事者乌足以息难君子诚止于中忧时至念不絶于心汲汲夫德之修政之立无湏臾肯忽曰蹇蹇言其心不一日忘乎蹇也君子视君难犹已难不私其身用不获戾天人而道行于天下重坎为蹇蹇艮中前有重坎为匪躬匪躬云者君子蹇蹇以公不以私以国不以身也终无尤臣道之美也
　　九三往蹇来反象曰往蹇来反内喜之也
　　三以刚德处互坎中故曰往蹇其反也非漠然无意君上也知险难鼎至未易遂止于是内从君子以充其德且明哲俟时而率君子以事上知所先矣君子喜之何蹇不济二隂以艮止在内为君子互坎趋下为反卦自兊变为喜
　　六四往蹇来连象曰往蹇来连当位实也
　　四有互离体位居坎初故亦曰往蹇夫四以明德处险而属心君子盖有意夫止天下之险矣其位上下俱阳阳为实曰当位实其义则诚信足以交君子而下之谓也连谓三
　　九五大蹇朋来象曰大蹇朋来以中节也
　　济大难而获同德之助其道在中中尚矣过则亢而失助不及则不可与有为惟中故动无不当君子归之中节谓节之以中九三居互坎中初二喜之四连之上应之与之者可谓众矣五得三而上下之贤毕应为朋来阳与阳为朋也朋来而羣贤并应何忧乎蹇重坎为大蹇且贤者在蹇非中节之主莫之敢进何防济蹇尚中人君不知修德以中所行所为必逆天人之心尚安能任用真贤而信其言行其道以恵利天下防进无益也故有九五之中节而后朋为之来然则人君之勉修中德其可缓欤其可忽欤位在坎中而艮承之为中节
　　上六往蹇来硕吉利见大人象曰往蹇来硕志在内也利见大人以从贵也
　　蹇极不可往其往也蹇险难之极用柔曷济硕谓三硕阳也大也因三而刚德内充利见九五斯可有为于蹇矣盖柔在蹇上非硕德何以强其志成其善俾得从君之正以止息天下之大难防阳为贵从九五曰从贵蹇至上六而吉道以者凡以得九三之应而已是以古之君子在上位莫不乐得夫贤才之助也
　　【坎下震上】
　　解利西南无所往其来复吉有攸往夙吉
　　彖曰解险以动动而免乎险解解利西南往得众也其来复吉乃得中也有攸往夙吉往有功也天地解而雷雨作雷雨作而百果草木皆甲拆解之时大矣防震变坎为解震至四之变而后出坎险解蹇之反也解二阳亦陷于隂惟其刚动不息以复于震故蹇难以散觧亦曰利西南何谓西南坤方平易至顺之地盖险散而解非躬行平易正直之道以顺天下则无以得天下心无所往武不可黩也其归马放牛之义乎坤进而兊生物之仁息矣安可往其来复吉谓大复先王仁政则吉震动出险曰复复其常也复然后动动得厥中功利斯及于天下作聪明乱旧章民聴惑矣有攸往夙吉贵不息也四时之运息息不停济解者其可怠夫诚防缓斯损夙斯吉诗美周宣复古而箴规之诗继之宣王勤始怠终昧夙吉之戒也且天下难解之初人情莫不幸其安而安之自非秉德之刚志在天下孰不于此而少怠其治乎解五柔中主圣人故賛解以夙吉云互离离日为夙解险而动动而免乎难何谓解本震体刚动于内以出坎险曰免乎难夫人君有刚一之德动以济难难无不散内乏刚德而安于巽静莫之解矣故人君必复其刚一之德而后难解难解而又能复先王仁政坐以待旦夙兴不替然后治以成业以大获吉乎解也二阳自临升其上皆有坤体为利西南为得众阳来而复于内进居坎中为乃得中天地解而雷雨作雷雨作而百果草木皆甲拆解之时大矣防何谓天地中和气停蓄非一日至解而雷雨交作天下万物莫不悉趋亨嘉之防百果草木雷雨之功易见者也圣人固独取象于是然则君子欲复先王之道以大仁政于解亦在夫谨养其中刚以行之而已解以刚动于时为大震坎一再索干而得之干为木果为百果震为木为苍筤为萑苇为草木
　　象曰雷雨作解君子以赦过宥罪
　　与之更始使万物各得其生天地之仁也天地付仁功于雷雨君子法之赦宥以行夫使天下乐其生而相率为善则仁政治而解道成矣坎为法律刑狱震生为赦过宥罪过罪之未着不幸而过者赦之仁之至也
　　初六无咎象曰刚柔之际义无咎也
　　承二应四为刚柔际得所依辅险其免焉解贵刚贵得中初以柔处坎先虽有忠信之质非从刚健君子比德应上无以出险而济解刚柔际则中矣故无咎也
　　九二田获三狐得黄矢贞吉象曰九二贞吉得中道也解难既散深察小人情状以保天下之治大臣职也二刚中应五位在坎中有离明体得君而有明德且用之以中故智足以知小人而制其命夫懐险者尽得其情而一待以中直之道使不能蔽吾君聪明为吾治害君子之正也盖察见小人情状非难察见其情而待之以中正俾不至若鸟兽之穷而易虑退聴安吾德化为难且夫小人未罹罪而遽绳以法一小人死百小人疑非君子之中兹适足以召变起乱耳惟九二具离明至德本之以震仁是以得黄矢贞吉互离为田田以除害为义重坎坎隐伏为三狐狐昼伏夜动三狐坎数离又为黄离自坤中来故离六二曰黄离坎为矢
　　六三负且乗致宼至贞吝象曰负且乗亦可丑也自我致戎又谁咎也
　　小人任重治功必堕难所由生也圣人于解之示小人必不可用于时而解缓之世尤所当谨孟子曰不仁在髙位是播其恶于众小人得位内而中夏外而四夷莫不皆启陵侮之心如汉淮南视公孙宏辈犹蒙耳且小人用事于时而纲纪慢于上政事暴于下人心积怨敌国轻视宼安得不至邪六三位不中正居坎险上互坎又在前内外懐险蔑弃仁心盖小人之雄者也如斯人而窃要位天下孰不与已为敌防寇自我来夫复何疑且夫负者而乗则是足反居上首反居下颠倒错谬大乱之道也一震震为大途三以隂承阳为贞且乗坎二二有刚健德为君子乗为君子之器坎为寇吝所当得为贞吝
　　九四解而拇朋至斯孚象曰解而拇未当位也
　　大难既夷为大臣者必获同德之助而后能取信于上震为足四为阳居震动先曰拇以九居四刚阳失位体有互坎阳陷于隂未能有行曰解而拇朋至斯孚谓何曰大臣责任至重惟道有以孚信君心然后能大其仁德于天下四去坎险用离明虚已待下朋为之至道同志合有以感动上心君仁天下莫不仁矣其孚如是功亦大防朋谓二盖阳与阳为朋二自震初升居坎中震初而九履之当位也至四以九履隂为未当位是四德不若震初之阳朋阳之来明德益修五动以应诚意交通然后生化之功自是兴也呜呼大臣居解惟患不得其朋而已得我朋也而踈之逺之则非但不能格君心中才柔德之君岂能无疑于我防是将陷于险而不能自免矣戒之防
　　六五君子维有解吉有孚于小人象曰君子有解小人退也
　　人君必修德于身而勉励其事业然后君子乐从君臣合德大难以定小人退聴不敢害治盖彼知吾治终不可害而吾君臣之德有以孚其心于是俯首聴命于下也五柔履尊位居震动中二四皆以刚德为五用君臣固结其心若一小人知国势不可复摇而君臣之间不可复间莫不革虑从化以成解治曰君子维有解吉有孚于小人然则人主何忧夫小人防第勉夫在我敬修厥德以信用君子焉斯可矣坎险在下为小人五居互坎上出险为有孚二阳协从为维维联合义也
　　上六公用射隼于髙墉之上获之无不利象曰公用射隼以解悖也
　　隼健鸷害物譬小人桀黠弗从吾化终为天下百姓害是不可不力除以成解功也禹为舜征有苖正上六事夫居解上而为天下害者去天下平治可久矣故曰以解悖言悖道者不可容也系辞载孔子释上六事曰隼者禽也弓矢者器也射之者人也君子藏器于身待时而动何不利之有互离离丽为隼重坎为矢坎在内而爻不言弓矢为藏器离日为待时震大涂为无不利离中虚阳包之为墉然则孔子之于义曷常舍象数而取义也
　　【兊下艮上】
　　损有孚元吉无咎可贞利有攸往曷之用二簋可用享彖曰损损下益上其道上行损而有孚元吉无咎可贞利有攸往曷之用二簋可用享二簋应有时损刚益柔有时损益盈虚与时偕行
　　干三上益坤名卦曰损持满之道也泰治既极君德日消上益下困浸以成否其道穷矣不有刚德君子以诚信之道自通于君复其心而止之使之德崇而志损若浚泽以培山者然则何以救其弊防损自泰来损救泰也益自否来益息否也损而反质人情甚难非有孚孰其信之盖损必自身及国及天下孚乃格格而后损道成卦具六善有孚诚信着也元吉仁德被也无咎亢满之灾可止也可贞贞已以贞物而人乐从也利有攸往必获益也曷之用二簋可用享损德之至可交神明且舍此非所宜用也彖论卦体曰损下益上其道上行损而有孚元吉无咎可贞利有攸往正谓干三益坤上君子道上行以吾之德成君之德致谦于已归美于君下说以承上止而应损道遂孚天下被恵艮止泽虚为孚三隂下承众信之为有孚上自干来为元吉艮止为可贞刚上为利有攸往曷之用二簋可用享二簋应有时损刚益柔有时损益盈虚与时偕行言损益有时稽之天地参之人事而后损可为也盖治至于泰非损则咎古之居盈成者必用损法天也时乎时非损非益何以成化祭礼春祠夏禴秋尝冬烝祠禴薄祭方春夏时品物鲜少所当损也乃欲丰大其礼则是重拂天地心而鬼神弗之歆享矣以是推之二簋之用可违时乎损刚益柔有时谓刚柔之用务在中或损或益上下无常因时盈处制为之极则功利之及万物者大矣孔子曰殷因于是礼所损益可知也周因于殷礼所损益可知也如或继周者虽百世可知也三代损益不同莫不因时以便利天下孔子喟然兴叹谓后之为君者诚知夫损益刚柔之中则天下可以百其矣百世之心今日之心也损益当于人心天下乌有不治防虽然圣人之治虽曰损益偕行而始终以损为本何以言之盖治而用损则刚道上行谦德内充可以常泰无否用损者必益其理然也损益为卦虽不同圣人所主在损而已孔子序卦谓损而不已必益岂非益本于损圣人以损为先务欤艮二隂在下为二簋一阳在上为宗庙
　　象曰山下有泽损君子以惩忿窒欲
　　用损自身始虚其髙亢止其浑浊性斯复复斯损如是则仁德内充用损而益矣忿欲害性至大者惩之窒之悉自虚止之功忿欲惩窒于已而后恵利及乎天下夫损非以身先之终不可以有行也
　　初九已事遄往无咎酌损之象曰已事遄往尚合志也救弊欲速君子之仁速则济故无咎酌损谓何天下有中道量德度时各称分量损斯可久矣初四居艮兊先其志易合且从感速曰遄往艮一变离有飞鸟象为遄初有刚德用能酌损兊泽为酌
　　九二利贞征凶弗损益之象曰九二利贞中以为志也二以刚居兊中利在守贞征凶者何戒夫枉道取失其贞也盖枉道取进求益祗损惟夫以中为志不变其守待上之求以行其道然后有益于君有益于天下彼幸进曲从志不在中者又安足与有为而救时之弊邪二不变其阳为弗损其弗损也乃所以为益曰弗损益之古之君子必重其道而难于进盖道重则君信君信则志合君臣遇合以中相济何治不成也九二之意岂不美防
　　六三三人行则损一人一人行则得其友象曰一人行三则疑也
　　三阳皆君子三人行则损一人君子固有损欤曰天地万物之理一则感二则敌三则分数至三而变故夫上下相遇非一则诚莫通一而后功用立上下致一生物之功可参天地夫相遇而得致一之友则已损物益利孰大邪呜呼君子同心德者也一君子用天下之君子其孰不用方论致一之道故独取一人行则得其友为义非为用止于一人也荀卿反覆于人主论一相之其言盖有所传授得易之致一矣
　　六四损其疾使遄有喜无咎象曰损其疾亦可喜也四德位俱隂又处互坤隂中在损为疾损贵刚柔得中而初之刚德足以勉四而纳之中曰损其疾初不敢自擅其功而复安于初曰使遄有喜无咎夫居人臣上位虽才德不足逾人得刚贤之助相与用中于损弊其可革也故曰亦可喜也
　　六五或益之十朋之弗克违元吉象曰六五之吉自上祐也
　　五柔顺履中其心至虚有日损功益之者上也而曰或益之盖六五谦德既孚上益之羣贤从而益之德盛业大受天下益矣曰或益之上自干来上益之干阳皆以类来坤隂亦必应之矣十朋之元也大寳也贤者之知如神故取象以贤者乐告仁德斯大曰无吉若曰如是安如是危如是治如是乱先事而图治安常保弗克违也上本干体为上祐夫得贤人也使之得贤天也不然何以遇故曰自上祐云地中物损益为卦有艮止震动坤顺之体为损六五益六二其位互坤坤成数十为十朋之
　　上九弗损益之无咎贞吉利有攸往得臣无家象曰弗损益之大得志也
　　上本隂位宜损三自下益之曰弗损益之三益之是天下之父归之也天下父归之其子安往互坤居下坤为众坤众益之天下孰不愿益邪处损而益夫何咎贞吉戒以必贞而吉上位不中宜戒曰贞止亢满也利有攸往得臣无家谓何上利大有为于损九以得忘家臣盖重申弗损益之义三去干阳从坤隂为无家艮反震震动为大得志
　　【震下巽上】
　　益利有攸往利渉大川
　　彖曰益损上益下民无疆自上下下其道大光利有攸往中正有庆利渉大川木道乃行益动而巽日进无疆天施地生其益无方凡益之道与时偕行
　　否之为否君益于上民困于下上益下削邦危甚矣圣人知泰必有否致止虚之功于损用能损己益物其动也仁损己益之中正也利有攸往损己而民心得故无往不利也互坤在中阳下之为得民心民心苟得何为不成何难不济防用是利渉大川坤为大川损上益下民无疆自上下下其道大光损干四益坤初曰损上益下益下不必与之以利饶之以财上损下自益盖圣人躬修道德于身制情性去私欲凡害身者悉损之故能用中用礼用谦用柔用俭圣人损已若此下容有不获益者乎民获益而乐其生则生理得而说于下矣曰民说无疆互兊为为庆互坤为民为无疆为无方夫圣人不独益天下而使之富乐而已也又将下下而其贤才与之共益天下且增修已所未至损已以富之下贤以敎之仁德愈着君道愈光曰自上下下其道大光干降而下为大光益道至是而尽矣中正有庆谓二五以中正应用以获庆二五居隂阳中以吾损已之德益天下天下万物悉蒙休利民心说归之大治以兴曰有庆利渉大川木道乃行巽之仁德于是施也圣人之益其动以仁跻天下于平安之域不知何时而已曰木道乃行巽木在上震动在下为利渉益动而巽日进无疆天施地生其益无方凡益之道与时偕行益道之太如是夫动而巽于道在已之益莫加也动而巽于理巽于情巽于心仁德之感天下从功效可算计防阳动九地之下进而至巽万物各得其生曰其益无方圣人之益配天地以施生天下也与时偕行谓何圣人不求益因时而与之益尧舜禹汤文武因时之大者也夫古之圣人无一日不致力于损已而天下无一日不获益凡以得夫损益之中因时而行耳风雷相激为日进干阳在下互坤居上为天施地生
　　象曰风雷益君子以见善则迁有过则改
　　日新之学行于身而后利物之功及天下风而雷隂阳之变也万物至是有去故从新之益君子法之修诸身而益加于人其利防坤隂变否为迁善为改过
　　初九利用为大作元吉无咎象曰元吉无咎下不厚事也
　　初居震动先其才刚健下以刚动上以巽应是可以大有为于天下以辅成其益也曰利用大作初自干来为无吉象以其能体谦用仁也获谦仁之吉故无咎且夫动而任事怨咎所归惟任大事而不自为劳不矜不伐以行于世其孰与之争者防震动居互坤下为利用大作坤土居上为不厚事不厚事谓不以事为利也
　　六二或益之十朋之弗克违永贞吉王用享于帝吉象曰或益之自外来也
　　二以柔中获益曰或益之初自干四来上承于二而干阳毕应为或益益之自干若天锡善人之助云古谓无直二十大贝双贝曰朋十朋之贤智大者弗克违忠告之言无差忒也获益如是王而用之足以定社稷利百姓养天下服夷狄上帝其歆喜之矣曰王用享于帝吉五上本干位干为王为帝舜获禹稷契臯陶助尧荐于天周公十夫予翼毕召公之徒辅助之金縢书启天乃雨反风夫贤天所喜也故享帝莫大于得贤永贞谓何其以二柔中勉以持久欤盖正念一差天地鬼神知之益者逺矣君子未尝一日忘贞而其心不在君在天下也
　　六三益之用凶事无咎有孚中行告公用圭象曰益用凶事固有之也
　　处风雷变化之地而位居震动上宜有非常之事曰凶事若周公东征汲黯粟本以益人夫何咎也有孚上下信也上下信而行以中正生物之功必大曰告公用圭圭象阳生物以生物为心无咎宜矣三其可与权者欤居互坤中为有孚震为圭
　　六四中行告公从利用为依迁国象曰告公从以益志也
　　三四皆曰中行曰告公三四有互坤体位居震巽之间在一卦为中为中行告公谓何不敢専私意也五与上皆干体曰公老子曰公乃王王乃天故三四皆曰告公四纯隂爻居巽先动而用巽其动不妄是以中行告公从而利用依迁国也自古不得已而迁国便民莫如周太王之仁以益为志不以一己私为志志顺于天告公从也互坤为国震动在下为迁国四比五为依依于君依于天也
　　九五有孚恵心勿问无吉有孚恵我德象曰有孚恵心勿问之矣恵我德大得志也
　　九五获六二中德之助其德日益修故有孚上孚心下孚德上下交孚益之至也圣人诚已不言而人化之其躬行之实足以感动变易天下心圣人知天下心本无二而以至诚格之俾莫不率从是为恵心勿问元吉吉本仁也仁之所行恵自及之初不待问曰勿问恵我德谓何天下知圣人益己莫不相勉而化圣人之德圣人之德至是弥着海内大治四夷化服曰恵我德圣人利天下之志于是得矣五本干体居互艮上干刚艮止为孚五分四益下止静而顺众隂以虚承之为有孚恵心为大得志反兊为勿问干为元为德巽顺为恵
　　上九莫益之或击之立心勿恒凶象曰莫益之偏辞也或击之自外来也
　　上九本干体居巽穷上而震动承之刚亢躁动求益不已已心不恒惟利之图人心以离击之者至故凶夫危惧无交而用以动以语以求民虽至愚知其必不能益已孰肯戴上而求益也君子于益必先求诸在我而恒其心心恒则动中节语中伦贤者乐辅民知恵利之将加于身孰不与之应之防互坤在下五以刚居上卦中三隂不应于上为莫益互艮艮手为或击偏辞谓其位不中惟偏则失正而立心勿恒互兊为辞击自外来谓内不与之击必自外宼戎兴起皆来自外者且寇戎之起本自失民心民心之失本自为上者不能恒其心而贤者去之诚信不及于人是可不慎乎雷风为恒风雷为益上九处风雷极处故有勿恒之失也


　　紫岩易传卷四
<经部,易类,紫岩易传>
　　钦定四库全书
　　紫岩易传卷五　　　　　宋　张浚　撰
　　下经
　　【干下兊上】
　　夬于王庭孚号有厉告自邑不利即戎利有攸往彖曰夬决也刚决柔也健而説决而和于王庭柔乗五刚也孚号有厉其危乃光也告自邑不利即戎所尚乃穷也利有攸往刚长乃终也
　　五阳长而后用决何决之难邪盖一隂在上以説为体而内畜贰心若尧之四凶舜之有苗自非羣阳用事君臣同心其势未易决去于王庭暴白其罪状于天下也小人用事久宠固交缔其迹秘其根深非使天下晓然知其恶而莫之应则呼吸之间兵戎所起岂不殆哉孚号有厉用决之道也本至公而持以敬慎之谓厉厉盖君子为天下心也夫号令之孚固有以感动观听分别善恶矣君子犹惕然惧不能济诚恐争难一生为吾百姓患也孚号以厉人心可格刑罚可省兹又君子之仁欤反巽为号干五阳为王庭阳实为孚告自邑不利即戎圣人至戒也夫道贵德胜邑内也自邑谓修德以治内戎争也兵也尚德不尚兵天心圣人心故不利即戎兊西方为戎五阳同升徳应于干何忧不决故利有攸往往则柔终矣如其利且夬一隂用事于上内之小人外之夷狄得位得势为国家害皆其象也惟人君有大中至正之徳刚贤协应政治毕举则小人退听不敢擅事彼为夷狄者将敛袵服畏之不暇夬道成矣序卦曰损而不巳必益益而不巳必决故夫君人者莫急于损巳之学损巳厥徳益修君子毕用何决而不利哉非独决小人也圣人之治夷狄由是也健而説决而和谓何健决干刚之徳也无怒之之心曰説有生之之意曰和此中正之道也如是而后能兴大利除大害盖夬决之道譬诸治病要当使疾去而元气无损不然后必有忧读夬而圣人待小人治夷狄之道可端坐而议矣兊上为说为和孚号有厉其危乃光也谓以决为危其危乃光圣人惟忧天下之诚无巳其増脩厥徳亦无巳故夬道行而天下治其光莫大也坤隂尽消乾道以成光徳着矣告自邑不利即戎所尚乃穷也利有攸往刚长乃终也圣人以夬为难丁宁反复为天下后世言之也东汉王允李唐崔嗣逺不知易各以尚兵穷夫有天下而不知修徳用君子以自强其国使小人气丧夷狄心詟其势不敢不听服乃切切然兵戎是急则争难不解而为天下害滋大不亦过欤呜乎夫夬之为卦五阳序进于一隂之决甚易为功也圣人犹忧之健必欲用说决必欲用和且孚大号于先俾奸慝消伏天下不见决之之迹而黙受其利圣人知夫戎不可启启则生乱若此其慎也圣人之训至矣哉刚长乃终谓刚进至干隂道于是终云
　　象曰泽上于天夬君子以施禄及下居徳则忌
　　功力争归惟霈天之泽不自以为功则人心悦而天意得周公东征而归其施设可见矣公孙硕肤赤舄几几周公未尝居徳也泽上于天利泽下施而与天下同之也古者谓禄曰天禄干下为禄干刚健为徳居徳则兊毁随至曰居徳则忌夫居徳则必恣情恃功有悖道逆理事天下将羣起而攻之矣忌孰大邪
　　初九壮于前趾往不胜为咎象曰不胜而往咎也在夬之初厥徳未孚而果于有行其理必不能胜是以君子务强其徳徳积类合天下莫屈夬孰御哉初以阳在卦下徳不上应若从君子之后可也往奚益乎呜呼事君量徳尽义而巳逆理躁进动必招悔故君子欲有为于夬莫若反巳修徳以俟朋阳之助焉坤一变有震艮体为趾
　　九二惕号莫夜有戎勿恤象曰有戎勿恤得中道也二居干中干健不息为惕干九三亦曰夕惕若厉号先事戒备也教化素行礼法刑政素修皆惕号事惕号君子之恭也戎乌恤乎莫夜莫夜有戎变皆仓卒浮言胥起未易明也斯盖众人所甚惧君子得中先事备具尚奚恤乎吁夬决非得臣如九二其不为小人摇动几希矣二之有功于夬大矣哉干二位在日为暮夜兊上为有戎
　　九三壮于頄有凶君子夬夬独行遇雨若濡有愠无咎象曰君子夬夬终无咎也
　　疾恶见夫顔色之间恶者其惧惧则絶而弗通何以革何以化君子有忧天下心不忍小人毒加于人其心欲革而化之其行独其迹若濡羣阳必有疑之者是以有愠原其用心则志于决而合于天故无咎善乎君子之夬夬也然则善论君子者论其心而不论其迹可矣干上刚过为頄位兊体下为有愠应上上居兊泽先为遇雨若濡
　　九四臀无肤其行次且牵羊悔亡闻言不信象曰其行次且位不当也闻言不信聪不明也
　　方君子健决时四以阳履隂其位不中而窃据三阳上为臀无肤其行次且谓依违迟回疑有首防心也互巽巽不果为次且戒之曰牵羊悔亡必従众阳而后亡悔耳兊为羊大壮夬皆自坤变有兊体兊为羊羊取刚进触物为义反巽为闻言不信甚矣夬决之难也五阳同类以进谓夬可以决矣四犹次且其行何哉盖断大事决大议非刚中者莫能为之而刚中之贤岂易得邪周公大告邦君卿士周不反曰艰大所见盖不同也周公未尝直抵以罪丁宁反复孜孜之敬训备见于书然则虽有不同之论不害为君子要在察其设心之正不正耳心本为国不同何害四之次且盖若邦君卿士谓东征为艰大而非怀奸以动摇国是者乎不然何以无凶咎悔吝辞也
　　九五苋陆夬夬中行无咎象曰中行无咎中未光也阳徳既盛用决匪难犹苋陆之易为功也持中而行仅以免咎圣人之戒一何严哉盖夫贵说贵和中以涖之后必有光不然鸟兽之穷容为害茍使凡为小人者生反侧心安平之福不易致也圣人法天用中是以无咎意圣人以革化小人为大夬圣人不得巳也不以化而以决斯九五之所以未光欤兊隂揜之为未光苋陆泽草至柔脆物
　　上六无号终有凶象曰无号之凶终不可长也
　　君子孚大公而天下信遂使小人党日消势日削天下谁其从之夫小人据利势在上犹足以合党欺众簧鼓天下惟屈之以道使天下晓然知其为小人知其为恶知其不可复恃史道斯成巽上为号无号莫之应也在小人凶在天下吉小人道穷其势不能久于上为有凶
　　【巽下干上】
　　始女壮勿用取女
　　曰垢遇也柔遇刚也勿用取女不可与长也天地相遇品物咸章也刚遇中正天下大行也妬之时义大矣哉
　　姤一隂生而曰女壮其势方兴足以消阳也巽为长女所应失正遇不以道譬小人才力有余而容恱苟合宜辨于早也且姤虽隂长之卦而隂阳至理以遇合为贵特在夫所遇正不正之间圣人于卦辞首曰勿用取女言女之不正不可遇也盖女不正足以败家譬诸小人柔巽不正内挟权术足以败国其为遇也可不畏哉继之曰天地相遇品物咸章也刚遇中正天下大行也遇之时义大矣哉言遇得其正则功利及于万物而遇道行乎天下其为义大矣隂生于坤午与干子迭相终始万物至此毕趋亨嘉之地曰天地相遇品物咸章刚遇中正指二五二五刚中以中正之道相遇风化被于天下天下悉从其中正若天地之遇然圣人致意于姤者可谓至矣且夫柔遇刚一也在卦体则勿用取女而不可长在二五则刚遇中正天下盛行盖圣人发其两端示后世君臣相遇之道俾知一治一乱本夫所遇之正不正后之为人上者可不知察而为之戒也哉呜呼自右小人常遇于时而君子率不遇姤一隂生乎下小人将有必遇之势其事大可畏茍非君臣刚中固莫能止而遏之宜圣人所甚忧而丁宁垂训也然小人在下何因而遇于时乎在其君有以啓之而巳君心刚以正则正者遇君心柔以不正则柔者遇气之相感不约而符姤一隂在内其象君心之隂已生君心不刚则乐其身而忘其民是以小人得乗间而进一小人遇引类以至天下将受其祸宜慎矣夫坤隂变干为天地相遇
　　象曰天下有风姤后以施命诰四方
　　风行天下无所不被施命法之是命自天出而一本于至公兹盖圣人所以止隂之生也夫使天下各安其治而日以无事圣人安用命惟夫乾道不足一隂消之小人害治者生则必肆其邪说以惑乱天下圣人忧之先事告戒使天下晓然识善恶趋向知所避就而纳之于中正化不足而后有命命非圣人得巳也盘庚周公诰书丁宁反复不啻慈父母之训正隂生防微之几风于万物有鼔舞生养功圣人抑隂助阳若风之行为命风在天下所及者逺为诰四方
　　初六繋于金柅贞吉有攸往见凶羸豕孚蹢躅象曰繋于金柅柔道牵也
　　金坚刚物金柅用止车行以金柅止车而又繋之圣人于小人方长疾之止之若是其严邪圣人何恶乎小人惧为天下生民害也贞吉谓何止小人莫大于贞失贞则窥伺乘间以类窃起将不可胜制矣有攸往见凶不许隂长也夫隂长则阳消矣凶孰甚焉羸豕孚蹢躅盖圣人深明小人情状发之于先也夫小人之进必君子以幸用若循循可与为善者而蹢躅之性常萌于中不制之早其害未易言干金为金柅巽绳直为繋豕北方畜至隂之物羸豕象隂之微自午以往蹢躅决矣曰孚孚信然之辞也且姤一隂居初小人在下而位实处内有得君志合之势坤隂将羣起而附之圣人着训使后之君子谨微而大正其始用意逺矣
　　九二包有鱼无咎不利賔象曰包有鱼义不及賔也遇道贵一君于臣于民夫于妇上于下其为遇也不一则离九二以刚中应五而下比于初隂初专遇之有近民而得其心象夫得民心而天下归之则道足以制小人而止其进遇道行矣故无咎不利宾谓四四初正应而其位逺隂夫民近之则亲逺之则去惟九二刚中以中正之道涖其下而下归之民归之在二四安得利邪吁君臣相遇本以为民观有鱼无鱼二象一以无咎一以凶后之为臣其可不竭尽诚以勤抚其民人也欤阳包隂为包巽隐伏为鱼巽位东南四居巽上为賔互兊为义
　　九三臀无肤其行次且厉无大咎象曰其行次且行未牵也
　　隂阳之情以相遇为说三眷眷然若有意初之说从而九二体刚中之徳巳实乗之不敢不从故曰臀无肤其行次且次且谓居之不安且踟蹰其行也三以刚居位故虽有从小人心终自知厉厉危也以其危而厉焉遂无大咎呜乎小人不可迩尚矣居上位而有迩小人心则徳与名俱丧为咎孰大幸三能厉未牵于初耳巽为股为木三在巽上为臀无肤巽进退不果为其行次且夬九四有互巽体亦曰臀无肤其行次且云初曰柔道牵三曰行未牵幸其未牵于初也
　　九四包无鱼起凶象曰无鱼之凶逺民也
　　失民何以事上而保其位隂为民四初正应而失之曰包无鱼鱼柔巽隠伏民象也且四位近君人臣必下遇于民而后能上遇于君民有逺志位其虚矣吁人君责任其臣以求治盖将必使之加恵吾民以固结天下心今也在上位而邈然不以民为念而失其心虽有民与无民同下将交怨而疾攻之为国产祸无疑矣曰起凶四刚过不中亢满失民凶自致之也故曰起云
　　九五以杞包含章有陨自天象曰九五含章中正也有陨自天志不舍命也
　　用君子以封殖百姓且内蕴其美而严恭寅畏仰承天心以降命行事如是而后隂可复消也命出于正若上帝在左右号令赏罚惟帝心之顺曰自天虽然五何取于含章盖人君惟不自恃其聪明然后刚中之贤得以展尽底蕴成君臣相遇之治而命之所降率合天心后世若秦皇汉武矜其智能羣下不敢尽情卒以毒乱天下遇之失也虽然五之含章非谓拱手责成于二而于君道莫之省也曰有陨自天盖一本大公之道以施命于天下而我之所操者要所执者大若五其深得君道之正欤二居巽中有刚徳为初以柔居巽先为干中为含章干为天巽为命
　　上九姤其角吝无咎象曰姤其角上穷吝也
　　刚上曰角刚亢处上何以遇惟逺隂故虽吝无咎晋上九亦曰晋其角盖居晋遇之极而刚亢不反其必穷莫之进莫之遇矣
　　【坤下兊上】
　　萃亨王假有庙利见大人亨利贞用大牲吉利有攸往彖曰萃聚也顺以说刚中而应故聚也王假有庙致孝享也利见大人亨聚以正也用大牲吉利有攸往顺天命也观其所聚而天地万物之情可见矣
　　国以民为本民以贤为命顺以说得民之心也刚中而应得贤之心也得贤斯得民矣不萃奚为济涣治萃得四海欢心以顺事其先而教天下以孝以中合其心故萃涣皆曰假有庙坤在内为得民民说则国家有磐石之安宗庙之祭可以极尽其诚礼矣曰假有庙上为宗庙互体巽木在上为有庙利见大人亨利贞何谓贞若商汤之于伊尹周武之于太公为萃之贞何哉汤武伊吕之为君臣志在天下而不在身是为贞大人谓五牲何取于用大萃而归功天地鬼神内诚外礼不可不竭尽也诚礼尽而教化行故吉且生民之命在食人何以聚曰食而巳矣圣人于萃聚之时既尽力于民事报本之礼牲必用大有深意其间盖泽上于地农事兴矣所以报本不可后也坤为牛曰大牲兊金在下曰用利有攸往谓宜勉修厥徳以有为于天下夫天命以萃非徳曷承二阳以刚徳相比刚进上行其刚得中往必利矣互巽为天命坤下为顺天命观其所萃而天地万物之情可见矣谓天地万物以萃为大圣人承天地育万物不可不求其所以致萃之道而増修吾之徳政以上承天地之心也
　　象曰泽上于地萃君子以除戎巽戒不虞
　　既治偃兵适以啓兵盍若先事有备可以息奸慝弭后患乎今夫泽之储水一失防范则决矣惟水得其防而泽行于地然后利泽及物生养之道兴焉君子法之戎器是除不虞是戒所以大利泽于后也而况顺说之极上恬下熈安于佚豫仓卒之变可不虑哉君子知聚必有散安必有危有国有家不可一日备其急急夫戎器之除非曰先武事而后徳政也盖以吾之徳政既有以感说民心而俾之萃又恐夫害治者起而重为之防初不敢一日自恃其治焉则徳益修政益立天下之萃不知何时而巳也君子规模逺矣哉兊西方为戎器互艮震震动为不虞艮手为除兊口为戎孔子荅子贡问政曰足食足兵民信之矣故夫萃聚足食之时武备不可一日于天下以武傋之不可忘而不敢安于逸乐则其为徳政之补亦云大矣抑卫武公刺厉王诗其三章曰夙兴夜寐洒扫庭内修尔车马弓矢戎兵用戒戎作用逷蛮方终之曰用戒不虞武公之学其有得于易欤
　　初六有孚不终乃乱乃萃若号一握为笑勿恤往无咎象曰乃乱乃萃其志乱也
　　居萃聚之初信君子逺小人聚斯光矣信贵有终二三其心合斯离以此行世何以立事知而忧之终得其应咎其免焉君子先定志于内而后求聚于外结之以信持之以久故志行事立而能有为于萃聚之时也初以柔应四刚柔交孚于应为得惟二隂在前有昵比从类之心其孚不终用乱乃萃是欲弃君子而为小人之归者徳必丧矣何以萃而升哉若号忧发于声音也初自兊变以刚履顺故能知其过忧之终得正应以获一握之笑于后勿恤往无咎谓所从适之正自能免咎不用恤也呜呼君子之于聚不可不慎所孚而勉其终慎之何如亦在夫先定其志而巳兊口为号艮手为握兊说为笑
　　六二引吉无咎孚乃利用禴象曰引吉无咎中未变也萃贵合戒在苟合二居坤隂中必引而后吉无咎盖君臣之间相遇而不以诚则信之不笃任之不专萃其难矣夫惟上以诚求下以诚应道斯可行君臣之心交孚若一弼违补过中不自疑故用禴为利禴夏祭也薄祭也禴之利用谓至诚可通心腹可尽若祭祀之不待备物也用是居萃则大利以兴大功以立治其盛矣上説下顺为引吉二五皆中正为孚坤位西南为禴中未变谓何言君子守中于身不以既萃而轻变其志必上我求而后应之谓不如是不足以有为于萃也
　　六三萃如嗟如无攸利往无咎小吝象曰往无咎上巽也
　　求萃而不得志故嗟萃三处坤顺之极其位不中欲上比于阳而二隂牵之夫二阳君子也若曰小人归而君子不与焉故萃如嗟如以此事君何为而利嗟叹辞也嗟则知悔矣往而应上庶几无咎盖上方巽身待下三往应之犹愈于独行无助于萃也惜乎上非刚徳终不足与有为故三于萃小吝吁聚而君子也则善日闻徳日进名日彰功日兴小人反是矣宜三之所以重发叹欤三位在二阳二隂中盖处君子小人之间者也然则三者安可不审择其所与聚后之求萃于君臣朋友者宜鉴兹兊口为嗟互巽为上巽
　　九四大吉无咎象曰大吉无咎位不当也
　　四多惧谓近君也萃九四以刚阳居萃聚时徳足以说天下而天下顺服之祸福安危之几于是乎生是实徳位使然也惟夫上得于君下得于民两者兼之吉斯大大吉而后无咎盖得君而不得民则道不信于天下固不可与大有为于天下也得民矣君或未之信焉闲隙疑忌之起殆不可胜言终亦何以行其志哉萃四自临来君臣同徳相说以正坤众顺之是上得于君下得于民者也是以大吉无咎呜呼以四之大吉仅能免咎于萃古人谓蹈富贵为危机信矣夫
　　九五萃有位无咎匪孚元永贞悔亡象曰萃有位志未光也
　　临变而萃九五以刚中为萃主天下顺应曰萃有位无可咎者曰无咎盖为匪孚其下刚阻于下羣隂之情未尽通且五之刚徳未立徳未洽于天下心故欤勉修其徳萃其光矣元为众徳之先其用仁也善也持以永守以贞奚患不孚汤武之举有愧尧舜匪孚也若元永贞在二君则优之故终能得志天下且有令望于后世圣人惧萃聚之主安顺说而忽修徳曰匪孚曰元永贞悔亡戒也盖五于萃有说体是或以天下归之为巳乐不可不戒隂揜之为志未光
　　上六赍咨涕洟无咎象曰赍咨涕洟未安上也
　　处萃聚上说极必反惟忧所当忧而诚以求应始免于咎圣人至训也方天下顺说之极而巳身在上位孰不晏然自以为乐圣人独以为是大可忧非至诚省惧急于得人若赍咨涕洟者然殆未可免夫祸难圣人之训微哉兑口为赍咨三隂在下顺应于阳上六有失应之忧曰未安上
　　【巽下坤上】
　　升元亨用见大人勿恤南征吉
　　彖曰柔以时升巽而顺刚中而应是以大亨用见大人勿恤有庆也南征吉志行也
　　临二阳五变为升二阳升也而曰柔以时升盖二阳升于内刚徳浸盛柔道用得位而上行曰柔以时升巽而顺有可升之徳刚中而应有可升之资刚中谓二二以刚中应五五得二应而刚徳盛于内是以其亨大曰元亨譬夫木在地中其本既盛二阳之气并进上达木之升也莫之御矣且内巽外顺仁徳既行而又有刚中之应内强其志柔之时升不亦宜乎自巽而离自离而坤柔道正位于离而成物于坤曰时升用见大人指刚中之阳也五居尊位曰大人见大人以趋亨嘉之防何往不利曰勿恤南征吉巽在下巽不果勿恤宜戒巽至离万物皆相见南征之所以吉欤呜呼读升而知君人者欲徳位俱升亦在勉求刚中之贤而巳诚能巽顺下贤而吾之刚徳日进不巳帝王之治可歴阶而至也虽然升之用亦大矣六五柔中何以为升之主邪曰五所谓柔非志于怠安之柔也二阳内应有得贤之益吾之刚徳方浸长于内而未艾是以能有生养万物之功而志得行于天下其升岂不信哉互兊为有庆坤进而上为志行
　　象曰地中生木升君子以顺徳积小以高大
　　山上有木其进也渐若木生地中则阳动于内停蓄含养之日久得时而升升不可测君子法象曷取于顺徳之积乎盖徳契天人是谓顺徳顺徳既积斯有以感入天下之心天下从而化之自邑至国自国至天下徳业两大莫之与并若木之升矣古之用此者其周文王乎坤巽皆顺体为顺二刚居内为徳内刚外柔为顺徳
　　初六允升大吉象曰允升大吉上合志也
　　允信也在巳有可信之徳然后获信于上以是居升升其合矣夫在下位者不患道之不行而患已徳无可信者惟体巽之仁应坤之顺二阳既孚上必我信斯可与有为于升之时矣盖阳为君子君子信巳而援之则上信之上信之则天下信之吉于是乎大初承二阳以应四坤隂在上莫不一意下之曰允升初之允升盖得巽仁以应四而二阳为之援是以无往不合也
　　九二孚乃利用禴无咎象曰九二之孚有喜也
　　事君犹事神事天然舍诚固不能有格也盖毫髪欺愧于中则精神之感必不交孚尚何以得君而惠利天下哉九二以刚徳在巽中五顺二巽中道黙通曰孚刚贤以中孚君君徳日新斯可以体至公亡形迹竭尽忠嘉以强其所难拂其所顺致君于尧舜之前矣曰利用禴禴薄祭夏曰禴贵诚不贵物也志得道行君子之喜曰有喜互兊为喜
　　九三升虚邑象曰升虚邑无所疑也
　　坤上为邑升二阳自临来三有刚徳二又比之巽仁充于内坤众顺于外仁徳感通邑人之心先归焉邑我邑也邑其虚矣升又何疑汤武之举则然士君子巽志入道收后获功其进也如虚邑之升亦在夫勉其不息之刚而巳
　　六四王用亨于岐山吉无咎象曰王用亨于岐山顺事也
　　有文王谨守臣节之心乃亨文王有忧爱天下之诚而徳益进志益恭守益正上天所喜后世所仰文王惟顺于天顺于道故能顺于君顺于人后世莫得而少疵之也升至九三巳有虚邑象文王处四位而心不忘顺纣眷然日望其迁悔岂非盛徳事欤不孚奚为互兊为西山
　　六五贞吉升阶象曰贞吉升阶大得志也
　　徳合天人为贞坤以柔升五坤中而顺徳格于上下刚贤应之徳进不巳升罔不吉用得志于四海云坤土为阶自下而上曰升阶以徳为阶也五之徳若是可与为王可与为帝矣故曰大得志盖六五刚徳浸长于内是以其升若此
　　上六冥升利于不息之贞象曰冥升在上消不富也向晦曰冥冥何以升冥升谓处富贵极至利欲牵之于升必冥非谓以冥获升利于不息之贞谓其贞不息则有出晦之道犹日月之行地中也呜呼自天子至公卿大人势位既崇冒昧利欲不知厌极其能不丧身而亡家国者几何惟惕然惧省以増修夫仁义之道则无忧乎消不富矣圣人灼知至理之必然而为之戒上六履隂居巽顺极为冥升盖巽顺之至刚徳必衰晦其宜也
　　【坎下兊上】
　　困亨贞大人吉无咎有言不信
　　彖曰困刚揜也险以说困而不失其所亨其唯君子乎贞大人吉以刚中也有言不信尚口乃穷也
　　困自否变时之否矣君子宜困君子有干刚生物之徳而三隂揜之三隂挟说险之资外示和易内蓄奸阻上下交蔽复有用事于中以离间吾君臣心腹者君子虽有巽仁离明之徳无所用于时而其道以穷是以困也困以刚中为贞惟贞乃亨大人居困而吉端在此盖刚中则能勉进乎道而明足以见仁足以守不为穷达死生变其志何为不亨哉无咎谓无可咎险以说困而不失其所亨言君子处险以说其修身砺行无愧天人身虽在险道自亨也且困何为而取于说说谓说于道非于物而说也说道者视险无险其心尚亨且士君子之有志于道孰不欲以道为说惟其养之不粹行之不力一为忧患所迫鲜不戚戚于中故夫在险能说其事为难非刚中者莫克行之大人指二五二五有刚中之徳守贞不挠困极而通其事业将大于天下曰大人吉无咎有言不信言无益也兊上为言坎在下其道不能上达为不信夫小人布列于上下内外以是为非以正为邪当是时其可以口舌争邪天实为之尚口则穷君子修道待时可也杂卦曰井通而困相遇也井坎一在上困则反之故在井者其道通处困者其道穷序卦曰困乎上者必反下盖道之为一浩然常存初不以困亡君子何患哉乐巳之道忘身之困斯无入不自得而变穷为通矣文王孔子善处困者文王孔子道传后世厥亨孰大
　　象曰泽无水困君子以致命遂志
　　致在天之命遂在我之志致云者委之于无可奈何也道之不行岂人力也哉虽然水未尝一日无也泽无之而水趋于下时而巳阳气奋达泽水必滋道未尝无一日不在天下也道之不行时则使然君子知之固穷乐道自求其志得时得君殆将摅素所蕴蓄而行之天下君子之心亦岂一日忘君忘天下也邪其遂志也时焉而有不得巳耳困自兊变在卦气正坎水趋下而泽涸之时
　　初六臀困于株木入于幽谷三嵗不觌象曰入于幽谷幽不明也
　　困三隂有株木蒺藜葛藟象盖卦体巽木在中兊一变坎为困而兊复有互巽体且自秋徂冬草木雕落困之时也是以爻之取象如此呜呼小人之困君子适足以自困惜其快一时私意曽莫悟耳观三隂皆以草木衰败不振者为况见圣人之心嫉小人深也初以柔居坎险下其应在四四互体巽兊金制之枝叶不敷无以芘下曰株木初六从二隂以困君子君子道穷天下以否而巳身失芘将亦不得一日安曰臀困于株木臀困云者谓不可以有行也入于幽谷趋险不反也三嵗不觌前有互离不觌其明也然则小人暗于天理惟险之怀其困君子也祗以自困不知其将何所寄六尺之躯于天地间哉自初至四为三
　　九二困于酒食朱绂方来利用享祀征凶无咎象曰困于酒食中有庆也
　　九二有中和之徳可以养人而方处险中徳未及施曰困于酒食九五同徳之君方倾意向之谓其徳之可以通于神明也曰朱绂方来征凶时未可为也君子贵因时违之则凶无所可咎坎中为酒食朱绂谓五朱阳正色君道也二自否来位本干体故利用享祀天曰祀美徳可以养天下为中有庆呜呼自昔小人困君子必先离间其君臣之心六三以隂在内盖小人用事于中者幸二五君臣道通虽困终合故曰有庆云此非二之庆也天下之庆也
　　六三困于石据于蒺藜入于其宫不见其妻凶象曰据于蒺藜乗刚也入于其宫不见其妻不也
　　困于石揜四五也据于蒺藜揜二也四五有笃实之徳三在下而欲困之是将获罪于天下后世故名必辱九二刚中三窃处其上怀不自安天下其起而攻之矣故身必危名辱身危有死之道不祥莫大嗟夫小人幸君子困行行然贪欲日肆自以为得不知获罪天人之深适足以困巳其名其身其家将不能悉保于后在彼何利哉惜夫隂柔不正日以昧昧智不知此耳互体离中离不当位坎复易之为不见其妻
　　九四来徐徐困于金车吝有终象曰来徐徐志在下也虽不当位有与也
　　车之载物必获辅于下而后可以有行君子在困虽蕴载物之徳非求应于下则其道亦不能上达矣四居兊金先本有干体曰金车三以隂间之坎险在下莫之能进以协比于二而求于初故其来徐徐惟四志在应初终必有与虽吝得终也自外而内曰来巽不果为徐徐呜呼人臣居四而处近君之位在夫勉求其应而巳不然虽有刚强之徳终无以出困而止难也戒之哉
　　九五劓刖困于赤绂乃徐有说利用祭祀象曰劓刖志未得也乃徐有说以中直也利用祭祀受福也
　　人君有刚中至徳而又得刚中之贤然后可以除间去险而息天下之困困二五以刚居上下卦中而三隂蔽其耳目离其心腹使二不得上应于五曰困于赤绂赤臣道也劓刖欲施刑于上下之隂有志而无助志不得行是以困惟中直故乃徐有说盖君臣以中直之道相与则天人之心可格何间不除哉兑上为说利用祭祀谓品物可备诚礼可尽也五位兑中万物盛多时故于祭祀利用夫间我者去而君臣相说则巽仁离明之徳可被于天下而治道以兴险难迄平矣受福于天夫复何疑也五本干位得贤而天人之心说曰受福兊金为劓刖兊巫为祭祀绂相蔽饰之服二五来自干干为衣朱赤皆干阳色赤朱之发见于外者诸侯服也二五徳刚中曰以中直
　　上六困于葛藟于臲卼曰动悔有悔征吉象曰困于葛藟未当也动悔有悔吉行也
　　上以隂居兊终有互巽体二隂牵之相与揜刚上位一卦上逡巡忸怩若困于葛藟而臲卼不自安者然葛藟柔脆滋蔓小人相与牵连状也小人欲困君子而赧然有歉于心故臲卼其居动悔则变而从阳矣诚能有悔乎其征斯吉雄曰侍君子晦斯光窒斯通辱斯荣败斯成夫通君子乃所以自通困君子乃所以自困圣人示动悔之象使后世为小人者知所以弃恶而趋善也反巽为臲卼兊说为吉行
　　【巽下坎上】
　　井改邑不改井无丧无得往来井井汔至亦未繘井羸其瓶凶
　　彖曰巽乎水而上水井井养而不穷也改邑不改井乃以刚中也汔至亦未繘井未有功也羸其瓶是以凶也静养之功既成以中守之以仁出之俾天下各安性命之情井之用大矣坤五下居干初坤为邑邑可改井不可改谓坤隂往来坎一不变盖邑有兴废而井之在地常自若譬诸君子有刚中至徳不为天下之动而变其守惠泽于是生焉无丧无得中先定也定故能应求者应之随取而与曰往来井井往来虽不常而吾之为井未尝加损耳困三四易位而成井在困坎之一潜于下在井坎之一升于上困则君子道穷而利泽不能以上施井则君子道通而仁泽徧及于天下君子徳成于井凡以养之不穷不为居困而变其心志故其徳益脩其利益大也且阳中于坎养以静正行以巽仁而其施不匮井之功用不亦大哉汔至亦未繘井羸其瓶凶圣人勉后之君子脩诚砺器以大仁徳于天下也盖圣贤以利泽及物为功惟心诚于内而后功着于外汔至未繘井而羸其瓶焉诚不至也巽为绳为进退为不果互兊互离在中离中虚兊毁折为汔至未繘井为羸瓶
　　象曰木上有水井君子以劳民劝相
　　古者设庠序礼乐之教法度政令之防非以勤民盖将诱而纳诸善以辅翼之耳水得木而功利施君子以徳行仁而天下受惠孟子载帝尧忧民自劳之来之下皆劳民劝相义也坎劳卦坤五下降为民为劳民互兊兊言为劝相劳云者使之朝夕从事于教化劝其未至相其未成也
　　初六井泥不食旧井无禽象曰井泥不食下也旧井无禽时舍也
　　井以汚浊废鸟兽犹去之而况于人乎初以柔顺居坎险下盖不能洁白其徳而自抵于废弃者也君子恶居下流凡以失其清明之性故耳坎水在上巽入之兊毁之为泥互兊为不食四有离体与物不相应为无禽为时舍
　　九二井谷射鲋瓮敝漏象曰井谷射鲋无与也
　　士君子必有圣贤之与厥徳乃脩二不获上应于五而下比初隂趋向不正徳以之堕曰井谷射鲋瓮敝漏位居坎险下为谷巽为鲋鲋鱼细者坤五下居初坤土在下兊毁乗之为瓮敝漏二本刚中而以顺说之资下比于隂弃中正从昬浊刚徳既亏才器沦丧惜哉虽然为二者亦在夫求与巳修巳而巳圣人不着凶咎辞幸二一朝反身而从善也
　　九三井渫不食为我心恻可用汲王明并受其福象曰井渫不食行恻也求王明受福也
　　九三备清洁之徳而位在坎后小人蔽之王明则蔽者退矣故并受其福夫井之为水善利万物凡以至洁而巳传曰气之清者为贤三有可食之徳而不及食孰不恻然念之可用汲宜在髙位之谓君子而在高位惠泽必加于天下汲可用也巽上巽洁齐为井渫兊毁为不食坎加忧为心恻上应之为可用汲五以干徳居互离上为王明曰求云者徳修于巳君子求之是以不求求之也天下被泽为受福盖君臣之福系在天下阳为福
　　六四井甃无咎象曰井甃无咎修井也
　　徳莫大夫养之修之修之所以大其养井六四位在坎下互体离兊兊毁离明明足以有见故能先毁而用其修云是可以塞近臣之责矣曰无咎且人臣修巳之徳以修其君之徳君徳既修善政斯出其利岂浅浅哉坎离有水火用为甃
　　九五井冽寒泉食象曰寒泉之食中正也
　　居中履正美徳厌天下心若寒泉足以息天下之热者然曰井冽寒泉食夫中正本之身达之天下人君诚能恭己无为以行吾之中正则天下莫不日用而黙化之相与去恶从善如渴得饮热以寒息惠所及者大矣坎中为冽阳萌黄钟泉所自发养之功非一日曰寒泉泉寒而天下喜食之犹圣贤有美徳天下仰惠斟酌饱满各得其欲也五以坎中居互离上中正而明有静一之徳故其取象如此
　　上六井收勿幕有孚元吉象曰元吉在上大成也井道既成曰井收勿幕勿幕戒也上以隂居井上隂性吝啬宜戒圣人一视同仁方且公天下而惠利之天下求之无穷己而圣人与之亦无穷巳岂曰幕之云哉圣人有诚一之徳饮徳者莫不率化不劳而惠自及之所孚者大矣虞舜文王行此舜以正文王以渊懿向使二圣人敛徳弗用天下安所系命哉舜文王之心不一日天下故天下后世乐推其徳而不厌也隂上为收坎北方为有孚其吉以仁曰元吉元吉吉之大也
　　【离下兊上】
　　革巳日乃孚元亨利贞悔亡
　　彖曰革水火相息二女同居其志不相得曰革巳日乃孚革而信之文明以说太亨以正革而当其悔乃亡天地革而四时成汤武革命顺乎天而应乎人革之时大矣哉
　　火动而上泽动而下二女志不同行为睽睽离之义也至泽火相息而志不相得事势既穷不可一朝居矣曰革序卦曰井道不可不革故受之以革易汚浊而为清明革道也虽然有干徳而后可革革非易事也必徳明而有以孚信之于先然后革可用徳之能孚非一日事曰巳日乃孚革而信之孚而后革圣人不轻为也元亨利贞干徳也互体干在中故曰元亨利贞云悔亡谓不获罪于天人也离为日自初进四革道乃成为巳日周自后稷至太王王季文王徳孚天下久矣武王继之始用革孚而革也惟汤之革夏亦然呜呼革非徳明着见之君莫能行之矣水火相息二女同居其志不相得曰革圣人甚言革之不得巳也水火陵害生理絶灭其势有不得不大变之以惠利天下万物者火炎上而泽息之泽趋下而火息之曰相息夫卦体泽火也而曰水火相息盖水火在天地间未尝一日无之故水在火上为既济蔑有息也若泽火则质性不同泽金为水母夫泽水所钟也水在泽而火克之金日以消水日以涸火日以衰其势必息自离午至兊酉水火败絶之时兊金又为死火所尅宜其息卦以坎变至震革始用事震仁也圣人必俟仁徳之孚而后革也兊离索于干而得曰同居居同而志不相得则上下侵夺将不得以生养是岂可不革哉虽然革金火之变也圣人用土之信以济革曰革而信之何以言邪稽诸时运方火金相息之时得未土以生金土承火母生金子于是有庚伏之候而嵗功以成圣人出而应天下之革非信固无以服亿兆心拯之涂炭中也故曰革而信之云文明以说大亨以正革而当其悔乃亡谓顺天人之心其革必当不然利未及兴而害巳随起矣当仅悔亡不当之害可胜言邪君子慎革惟徳之文明而天人胥说亨大以正然后革可为也天地革而四时成汤武革命顺乎天而应乎人革之时大矣哉圣人因天地以明革也天地以生物为心其革也所以成四时而生物之功于是不穷春夏生养秋冬肃杀循环致用于以见天地之仁汤武法天拯天下于涂炭中而纳之于仁寿之域汤武之心配天地革于时为大殆未可轻议也
　　象曰泽中有火革君子以治厯明时
　　君子之革本以顺天君子观泽火象治厯盖将与天下同奉天地之革敬授而日月之也是其设施举措凡有因革于天下罔不稽于天而协于人矣卦自坎变坎离日月之防而泽火相息久必差忒厯不可不治也
　　初九巩用黄牛之革象曰巩用黄牛不可以有为也以中顺自固曰巩用黄牛之革此周文王心离初为黄牛阳外为革巩固也初以阳徳居离明先非才之不可以有为谓谨守中顺然后上合天心耳周文巩用夷齐来归天下大义于是而正
　　六二已日乃革之征吉无咎象曰已日革之行有嘉也桀纣之恶着伊尹太公不得已而与商周令闻令望传于后世商周之革二臣之力也其征吉诚以契天人之心耳二离中有文明徳是以能上应九五敷大信于天下离于时为亨曰行有嘉
　　九三征凶贞厉革言三就有孚象曰革言三就又何之矣
　　汤武之师吊民而止革道既成过中则残必贞必厉始合天心武不可黩也夫革言而就者三众信之天下归之也抚以寛仁斯为贞矣武之归马放牛示天下弗服汤之栗栗危惧若将陨于深渊其贞厉之谓乎兊体在上为言三阳为三就刚过为征凶自三以往有互干体皆曰有孚如天在上孰不信也
　　九四悔亡有孚改命吉象曰改命之吉信志也
　　处互干中其革当天下信之信其为天下心也以我明徳易彼昬政曰改命吉互体巽位居水火相息之际为改命四不正本有悔得干中而悔亾
　　九五大人虎变未占有孚象曰大人虎变其文炳也文王道徳之化黙施天下天下靡然从风所变者大不待质之鬼神而其道巳孚无他躬行之应也兊西方为虎兊互离为占呜呼纣之不道文王巳革之于先矣观诗汉广徳教所及汝坟道化所行其为孚也岂待占而后知哉
　　上六君子豹变小人革面征凶居贞吉象曰君子豹变其文蔚也小人革面顺以从君也
　　其汤武事乎兵不戢将有自焚之灾曰征凶治之以仁义为居贞礼法刑政密矣曰其文蔚考周公训迪顽民辞凡欲革其心也兊说见于外为革面
　　【巽下离上】
　　鼎元吉亨
　　彖曰鼎象也以木巽火亨饪也圣人亨以享上帝而大亨以养圣贤巽而耳目聪明柔进而上行得中而应乎刚是以元亨
　　圣人有明徳而羣才乐为之用仁徳并施海内大治曰鼎元吉亨风自火出为家人礼明于内而化行于外也家道正而天下治鼎象治道之成明徳升于上人才用于下坐收调一之功其吉也大巽木为才鼎之才家人之化也故鼎治自家人始然则正身以齐家齐家以治天下真古今不易之道欤鼎象也以木巽火亨饪也鼎当求之象而不求之器鼎象天下夫天下大器也虚器也扶持纲纪之在人圣人治天下不自恃其明用众才为明曰以木巽火贤才用而吾明徳以着教化以行亨饪之功于是成矣阳实为饪圣人亨以享上帝而大亨以养圣贤亨饪之见于事者也夫人才并用治道聿兴上可当天心下可育人物其效顾不博大哉必曰大亨治大成也互干发享帝义干刚为圣贤盖人生宇宙闲导而使为圣为贤在上养之何如耳圣人之治孰有大此者乎巽而耳目聦明言圣人体巽用才而明徳之大蔑有加也且敛天下聦明而归诸已非巽以下贤者莫能行之夫惟内巽其志外巽其身则善道日闻下情上达不复有壅蔽之患何施何为而不中于理也天下其有不治邪卦自离变伏坎在下坎为耳离为目曰巽而耳目聦明柔进而上行其道进也自巽而离曰柔进得中而应乎刚应上下之刚也六五以明徳处互干上道虽用柔身履干刚是以能应得中应刚鼎道成于是矣盖刚中之贤应然后可与大有为于鼎以尽用天下之才而大吾明徳也或曰鼎自遯来二隂卦也何以为鼎曰遯二隂位穷于上是谓大壮鼎为卦大壮之上来居鼎初大壮之初往居鼎上刚贤用事君道得中鼎大壮之效也羣贤并用而位乎上下鼎治其昌矣
　　象曰木上有火鼎君子以正位凝命
　　分定而后礼化行孟子曰中天下而立定四海之民正君位以正天下之位使贤不肖贵贱人心各安其分而不相错乱命其凝矣盖治莫大于分圣人敛贤才而布之天下非正位于上而动无非礼何以一天下之志而纳之中和之治哉惟夫位得其正羣贤在列各当其序君命以定礼化遂行离南方为礼为正位巽在下为凝命巽为命巽隂为凝
　　初六鼎颠趾利出否得妾以其子无咎象曰鼎颠趾未悖也利出否以从贵也
　　居初有取新义曰颠趾颠趾非之正利在出否得妾非家之正利在得子且继革后必去其浊秽而后饪可亨也譬士乗风云之会虽起鱼盐屠狗所不当问生化之功系以成曰以其子无咎其事非正其理未悖也初以隂居三阳下为颠趾巽下为妾三阳在前为子阳有生物之徳为无咎阳为贵应四为从贵
　　九二鼎有实我仇有疾不我能即吉象曰鼎有实慎所之也我仇有疾终无尤也
　　刚中履正义不苟从曰有实阳为实怨耦曰仇指四言之四折足为疾四处近臣位亢满不正阻蔽二阳之进而擅权用事于鼎我之仇也九二操徳守义惧四即之故获吉天地间终能济亨饪之治慎所之云者以其心之必将应五也夫人臣而所适应之正何尤之者
　　九三鼎耳革其行塞雉膏不食方雨亏悔终吉象曰耳革失其义也
　　四阻之其道不得上行为耳革干金离火乗之为革获应而后吉曰方雨亏悔终吉言遇上而吉也自离变离文明为雉膏反兊为不食忠嘉之徳未获信用于上曰雉膏不食互干天气下降隂承之为方雨雨则遇遇则悔亏为终吉甚矣小人为君子患而扼其进也故君子虽有美徳莫获展尽小人扼之而已人主可不深念哉失其义谓可举在辅在耳耳革而行塞则失协济之义吁若三者非上以刚徳力振之又安能有行于时而终保其吉也哉是以古之君子必贵夫汲引之助也
　　九四折足覆公餗其形渥凶象曰覆公餗信如何也四以离初处互干上干阳在下实也四在三阳上所受过量其位不中才徳皆不能胜任而窃居上位是以有覆餗之凶且四阻二阳之进而专应初弃阳从隂谓邪为正谓小人为君子恣其邪心上下莫之孚信卒败事固其宜也圣人以天下大器不可付之匪人而辨之宜早丁宁力言之使后世知以取训不然祸至徐图为社禝百姓忧莫可悔矣呜呼观大臣者必考其信盖信不足则欺必将蔽贤援不肖以重违天人之心使如斯人而获用几何而不肈乱产祸邪四应初初以隂在下为折足离雉为餗互兑兑毁为覆餗兊泽为形渥渥沾濡貌夫而覆餗则无以享上帝养圣贤至天下不得食矣凶其大哉
　　六五黄耳金利贞象曰黄耳中以为实也五位离中其徳文明而又下有刚徳臣为之正应以辅成其徳举天下之大而措之治有余裕矣且天下治乱率由人君听纳之得失五得中而明虚已以听是以九二刚贤乐为之用而吾之明徳由此日新治于是成焉曰黄耳金所以举金西方至坚之物其质不变而有常刚徳之譬也盖天下大器非刚莫举五虽柔位干刚承之柔进上行刚复往应故曰金云互干在下为金利贞盖勉以贞固之道也呜呼天下虽大其治不难致也以中听以刚举天下何患不治中故无不用之贤刚故无不举之治之为鼎殆将功用不穷矣
　　上九玉大吉无不利象曰玉在上刚柔节也尧舜尽道进于帝矣道者何也皇极之中也玉为物温润而坚曰玉盖必有中和之道中和之化中和之治熙熙乎尧舜时矣金举天下以刚玉举天下以中帝王之治于此分上本干位六五柔中进而承之粹美积中而徳益盛业益大为玉干为玉为金刚柔节谓五承之也
　　【震下震上】
　　震亨震来笑言哑哑震惊百里不丧匕鬯
　　彖曰震亨震来恐致福也笑言哑哑后有则也震惊百里惊逺而惧迩也出可以守宗庙社禝以为祭主也
　　上坤下震为复复其一在内虽动而静至震则内外俱动矣四下应初是曰震来四动互坎中且有互艮体止动不宁其来也恐而阳气奋达万物以生其恐斯福曰震亨震动也在人吉凶悔吝所自生也动而畏天必获后福动物之周旋观视者阳之未升不无之虞忧也钦也畏也阳动于一浸至于泰中和之气自是而达曰笑言哑哑阳动为笑言夫人君动而临涖天下而能知天之畏常若天威咫尺肃恭之心不替斯须则徳进身修行为天下式言为天下法薄海中外是则是效罔不知恱矣故曰震来恐致福也笑言哑哑后有则也此继天为子事也震惊百里不丧匕鬯谓何震长子主器有动而代天之象不必専主储贰言之夫惟动而畏天钦诚所格逺迩耸服于守国何有生养之功自是兴矣故曰不丧鬯鬯有中和美徳而可以养人者也且君子之道本之身而施之人由吾省惧使逺迩皆知省惧天下迁善逺罪自我化之是为震惊震惊而止曰百里盖由迩而逺其动不息所及者大自百里而及千万里也惟震惊百里故徳通于神鬼神歆享社稷有磐石之固宗庙以享子孙以保系辞曰帝出乎震震动而有为时也乾坤功用付于震犹人君配天地而为之子也人君必上畏于天而后天下知畏于君而鬯以守盖畏天则徳积于身动无过举天下孰不肃畏而回心乡道以従我之化哉震一变坤坤为邑为百里以举鼎实鬯郁鬯也其色中互艮艮手互坎坎酒食为匕鬯
　　象曰洊雷震君子以恐惧修省
　　圣贤畏天之学肃肃只只如天威常在其上常在其左右而思以迁善悔过徳如之何而不盛哉雷不一曰洊
　　初九震来后笑言哑哑吉象曰震来恐致福也笑言哑哑后有则也
　　初为震动主动以钦畏道不违天故天下取则而说在动后其理固然也
　　六二震来厉亿丧贝跻于九陵勿逐七日得象曰震来厉乗刚也
　　刚动于下二以隂乗之在震处此甚难刚阳浸长必丧其资惟应五斯不失臣道之常七日爻之一气周也居震动时为臣当一心诚意上应于君忠嘉乃着不然名实俱丧为天下后世罪人矣变离为贝五在互艮上为九陵九阳数贝所资之利也周公遇管蔡之变则然当是时厉其孰大
　　六三震蘓蘓震行无眚象曰震蘓蘓位不当也
　　在震必恐惧省巳尽力于诚一之徳而后其动无过足以息变兴利于震三以隂居下卦上有互艮体钦慎之心止矣惟震行不息以充其道眚乃亡也可不勉邪夫士君子立人之朝于震动有为时而不磨砺徳业以趋赴功名防天地鬼神之责将及之而况于人乎眚得免哉蘓蘓志意舒缓貌也互艮自艮而震为震行
　　九四震遂泥象曰震遂泥未光也
　　处四隂中其道未申曰震遂泥君子必慎所与不然虽有刚动之才不克施为矣羣隂退听其道始光也呜呼大臣欲有为于天下莫先于亲君子逺小人以辅助其刚徳此而不图何以享令望于天下后世哉互体坎坎为泥互艮隂防之为未光
　　六五震往来厉亿无丧有事象曰震往来厉危行也其事在中大无丧也
　　六五进则遇上而动极退则乗四而履刚往来震动之间有坎险体其理危甚而五以柔居震动中是能损巳修徳汲汲兢兢不以天下为乐而以为已忧者中和之气足以息强暴镇浮俗不独变故可尽弭而事业之大从此兴矣宜圣人叹嘉谓无失徳于天下而可以大有为于震也互坎坎信为无丧呜呼人君处震动时亦在夫躬至诚不息之徳以勉其中中者天所与人所归中则自身施之天下无不当于理而顺于人易道尚中周成东征之后不敢自逸王业更昌宣遇灾而惧王化复行二君以柔中得大无丧义云
　　上六震索索视矍矍征凶震不于其躬于其邻无咎婚媾有言象曰震索索中未得也虽凶无咎畏邻戒也上六以隂居互坎上处震动之极莫知所安故志穷于内目动于外若是者自守犹惧凶也况征乎且巳在震上有其位矣而心不得须臾宁凡以不得中道耳夫得中则诚诚则事事中理俯仰之间了无愧怍何索索矍矍之为哉震不于其躬于其邻不待祸灾及巳而后悔悟也视邻以戒邻之中我以为中斯无咎矣夫自一国以至于天下当震动扰攘之极才徳不足以弭之傥非亲比有徳迁善悔过何以自保也婚媾有言谓三三正应也舍三从五为有言君子于震从其正而巳矣言奚恤乎隂居动极为索索为矍矍震目为视反艮为躬邻谓三五有互坎体水防防成声为有言
　　【艮下艮上】
　　艮其背不获其身行其庭不见其人无咎
　　彖曰艮止也时止则止时行则行动静不失其时其道光眀艮其止止其所也上下敌应不相与也是以不获其身行其庭不见其人无咎也
　　干阳中于坎止于艮动于震终终始始生化不穷艮其背不获其身忘巳也隂为腹阳为背圣人止徳于静其心泰然与天地为一曰艮其背行其庭不见其人巳忘而物亦忘之也盖静而后能止我止而天下万物莫不各止其所矣夫艮万物潜防时也圣人法之体道之静天下事物莫或干焉曰不见其人圣人岂絶物而漠然不与事物接哉惟其深明夫物我之分内不知有巳视天下若无与是以因时而动酬酢万变不失其中而可以参配天地生物之徳天下莫窥其应用之迹也古人绣黻于裳两已相背正取止静之义以示至戒有天下者不可不知艮盖止静则性复于一耳目声色之好不萌于心而累徳者去其出而临涖天下若出于不得巳而莫不以礼法从事惠利之及于天下万物岂可一二胜言哉艮止也时止则止时行则行动静不失其时其道光明艮其止止其所也上下敌应不相应也是以不获其身行其庭不见其人无咎也申言艮之所以为艮也真止不系动静故行止因时而动静当于道道以光明万物屈于丑申于寅动以静基而发生大徳着见于外曰动静不失其时其道光明圣人用艮于身而得夫真止之道动静应天事业以大盖由吾一性之光明已极夫天下之光明也尧之光被四表舜之重华协于帝皆自真止中来书称尧安安传称舜幸能正生以正众生其君臣相警戒亦曰安汝止尧舜盖深得于易者且夫子固尝用艮矣可仕则仕可止则止可久则久可速则速夫子之道昭明于天下后世亦以性止于内故动静无往不当也艮其止止其所也上下敌应不相与也此以卦体论艮一阳止于外而在上二隂止于内而在下上下敌应无一不止其所安斯无咎之道互震坎为动静阳上为光明坎险则止震动则行为时止时行
　　象曰兼山艮君子以思不出其位
　　夫山至静而云物兴焉渊泉出焉草木生焉禽兽居焉货财殖焉人止心于静功用之及于天下殆未可测也君子观艮象而安于所止是以心念至正有所不动动斯光矣思不出其位谓何为人子思孝为人臣思忠在士思学在朝廷思治在上思所以利下在下思所以事上夫子着思无邪之训自艮发之若曰不出其分位是畎亩之间不容有拳拳思忠者邪兼山内外俱静义艮土为思
　　初六艮其趾无咎利永贞象曰艮其趾未失正也在艮而止于下夫何咎利永贞戒也盖士君子进为于时以知止为本夫不知止鲜克有终者情欲内牵势利外诱则无往能止心不知止而一肆其所行尚何惠利之及人哉是不可不贞于蚤而持以久也隂下为趾柔初而能止为未失正
　　六二艮其腓不拯其随其心不快象曰不拯其随未退听也
　　其徳中正又时位当可行莫或拯之而録録随人曰不拯其随眷眷然有不君心曰其心不快夫更相汲引臯夔盛事也九三履刚曽不下其听于二惑哉若二之中徳三或援之可以应五而有行于艮不拯若何隂居下为腓阳止其位为不拯互坎坎心病为不快盖腓在下必股肱拯之然后能有行耳呜呼君子之急于得君盖欲以行道彼固非若小人求快其私志也二其忠于事君果于立事者哉
　　九三艮其限列其夤厉薰心象曰艮其限危薫心也艮一阳居上阳止其所得止静之道因而重之三位在四隂中有互坎互震体为艮其限列其夤厉薫心爻言变也身中曰限上下之气所自达也三处内卦上不安分位有乗险以动壅塞正道之心于止静失矣且小而一身之否大而天下之否莫不皆自夫上下之情气不通而上下之情气蔽隔不通以有物间之耳在人则邪气为身害在天下则小人为天下害是也三刚过不正防四隂中于艮盖小人之雄者夫小人能为国家患必才过人者能之彼徒切切然经营于胷中日以壅塞正道为务事几一发大而亾人之国小而亡已之身可不畏哉居下体上为限夹脊肉为夤阳止为列隂阳之气窒不通为薰心九三以阳居阳譬小人之有才而能蔽塞贤路以危其君者是以取象若此心为君互坎为心
　　六四艮其身无咎象曰艮其身止诸躬也
　　艮以不获其身为义盖圣人忘巳以应天下之道也四位失厥中未能融物我为一方致力于修其身而巳用止于身自守以正动遵礼法曰艮其身四以隂居隂才徳俱不足不能举天下而尽纳之正是未可任天下之重而应天下之变也于已无咎位则未称圣人曰止诸躬谓躅躅然从事于一巳之修徳未加于人耳虽然四知身之止而行以不息庶几亦可以辅成其君之徳故无咎阳在下为止诸躬盖所止在一巳之辞
　　六五艮其辅言有序悔亡象曰良其辅以中正也辅车之辅人主安危荣辱之机在言一失其序左右者得以窥伺而谗闲疑隙所生也况发号出令将以止天下之动安可不重慎其言以自贻悔哉夫惟止静之功既成于性而中正之道内足于身发之于言言必尝道悔其亡矣呜呼人君不可不知止也久矣为君而不知止则事物惑之谄佞移之声色蔽之玩好夺之殆将沦于不中不正之域故心不诚于言言不得其序今日是之明日非之虽纷纷多言谁其信从也哉艮六爻象皆取诸身人之相感与夫行止动静之几莫切于身爻位上下象体自具五下乗互震上止下动有颐象为辅互坎在下为言虽然圣人不言而化化在言前盖其躬行之实有以感之于先不待言也五柔中仅能用中正以见于言而巳未可以语化化其大乎
　　上九敦艮吉象曰敦艮之吉以厚终也
　　因性之正而加止也淳之至也利物之徳兴矣其存心厚其行事亦厚内外两尽而生养之功施于万物配于天地臣道有终莫过于此盖居止知止则少欲于身而公道行于天下利物之徳可量也哉古人于晚节尤加慎畏夫失性不知止不能保厥终也良自坤索为敦
　　【艮下巽上】
　　渐女归吉利贞
　　彖曰渐之进也女归吉也进得位往有功也进以正可以正邦也其位刚得中也止而巽动不穷也
　　渐否之变坤三上行干四下承男下女女归之其归以礼是谓女贞渐臣道也卦象女归以贞为本爻象鸿渐则以其进有序为义互离在中离为日为明君明于上时可进矣进得位往有功也进以正可以正邦也言君子之进不茍也坤隂位巽下为得位仁徳内止上通于君位与徳称利泽其大是以有功生物之功起于震巽为有功进以正谓上仁下顺上下交孚以礼而进有回天格心之功无顺旨阿谀之事君臣之间用无失徳于天下而天下从其正曰进以正可以正邦其位刚得中也指五言之盖君有刚中之徳而后可与有为于时臣之进也恃此而巳如是而后能行其正而巽动不穷也终言渐进之道也艮七变为渐而艮在内巽在外渐以艮止立本以巽仁行之徳止事顺功业其兴矣盖人臣进为于时莫病乎躁动不知止方且得失利害交战胷中尚焉能择义而行以尽其爱物之仁哉知止则定定则能应度时而动徐以尧舜仁义之道啓沃君心鲜不入矣是以上得于君且能有所建立于天下功业之兴无有穷巳也
　　象曰山上有木渐君子以居贤徳善俗
　　徳修之身可以芘人譬木在山山止于下木渐于上积非一日贤徳必居乃能有化孟子曰居天下之广居宅而行之之谓居贤徳仁徳也徳非止乎仁善俗仁徳之施也艮山为居巽风鼓舞为善俗
　　初六鸿渐于干小子厉有言无咎象曰小子之厉义无咎也
　　柔处艮下其进为难知难而厉义无茍合或者不察惟急于应是以有言处巳茍当言无伤也且士君子之进当致难于初不然幸进喜得外行险内愆义以重获罪于天人君子不为也厉其贵哉渐自艮变坎离在中鸿水物其色文明飞有序来有时故渐六爻皆况鸿初位互坎下为干艮下为小子四居互兊中为有言干近水言厥进甚徐不敢轻也
　　六二鸿渐于磐饮食衎衎吉象曰饮食衎衎不素饱也身安道行君子乐之食人之禄可以无愧矣二本坤中得臣道之正曰鸿渐于磐互坎为饮食艮中为磐磐石之安平者盖五以刚中应二而二得行其志故身安志舒饮食衎衎衎衎舒和貌也孔子曰邦有道谷邦无道谷耻也若二其食粟于有道时而言听计从欤不然何为衎然其和而了无愧怍于心也呜呼士君子之进而志不得信于上下不肯一朝安居矣诗曰彼君子兮不素飱兮二之谓矣
　　九三鸿渐于陆夫征不复妇孕不育凶利御宼象曰夫征不复离羣丑也妇孕不育失其道也利用御宼顺相保也
　　易以夫妇象君臣三舍干阳趋坤隂于道为逺且三四以相比而私亲非以应相求也安能成生育功邪譬夫君臣之间本非志合道同而遇不以正鲜能成事矣利御宼谓何四顺比三缓急有相保势而开国承家之君则非所当用也三四在卦体象归女贞爻言其变圣人复以乾坤自否相交发君臣进合不以道示为臣大戒夫鸿渐于陆进得位矣而君背道臣无治功之实徒以顺亲比借曰御宼利终非为国之利盖君臣之遇不正固无以正天下也互离离南方为陆三以干居互坎中坎险背道阳止于下为不复四自坤居互离中其性顺丽无治功之实离复为妇孕坎盗为宼离坎不相济为不育且坤进上行失母之道是以不育也
　　六四鸿渐于木或得其桷无咎象曰或得其桷顺以巽也
　　位髙危道也履髙位而至安其惟顺乎且君子所谓顺顺于道非顺于事顺于道故其感人深而君安之吾身亦以之安巽木为桷桷平柯也或云者得之难也公孙硕肤赤舄几几诗人咏周公四其是哉四有离明体顺巽盖所优为自坤之巽曰顺以巽
　　九五鸿渐于陵妇三不孕终莫之胜吉象曰终莫之胜吉得所愿也
　　间除道合生化之功于是成曰终莫之胜吉盖二五得刚柔之中君臣皆有中徳睽必合自二至五历三位而应为三三不孕三与四实间之也艮上为陵三四位不中正为终莫之胜夫渐臣进之卦而二五居乾坤中得君臣正位志同道合卒得所愿臣之获进斯为盛矣
　　上九鸿渐于陆其羽可用为仪吉象曰其羽可用为仪吉不可乱也
　　巽上何以为陆巽位东南陆也位在上而与三同曰陆美哉盛徳事也盖大臣以谦恭自处而礼行于身有安平之徳无高亢之累则进止施为皆有法度行之天下施之后世莫不视为楷式不可少易孰吉如之诗美周公鸿飞遵渚遵陆卒章曰是以有衮衣兮无以我公归兮无使我心悲兮谓其仪刑可法也巽白为羽互离文明为仪为不可乱
　　【兊下震上】
　　归妹征凶无攸利
　　彖曰归妹天地之大义也天地不交而万物不兴归妹人之终始也说以动所归妹也征凶位不当也无攸利柔乗刚也
　　隂阳之义必始终相续然后生生化化其道不穷此归妹设卦之旨也节之在礼守之在中故征凶不然说动不巳而失顺静之道何以能久惟臣之于君亦若是夫英才遇时有说动之志而不知谨礼揆中若后世汉贾生蔑视绛灌纷改制度事功亦何从而立哉宜征凶之所以致戒欤归妹天地之大义也天地不交而万物不生归妹人之终始也圣人释彖辞未有若此深切着明而特发其义者要使后世明天地之道察男女之情而用之于君臣之间可以长久而无不继之弊也天地交为泰其至和之气复相交于中为归妹生化之理于是滋出生物之义斯为大圣人知泰必有否稽诸天地以究夫时运之所以终始而反复言之且坤位西南干位西北兊居坤干之间万物至是而摇落归根时也干三上进坤四下承而发震兊二象是为归妹自兊而往干阳用事中男之坎少男之艮承父以大其生物之徳终终始始无有穷极生理昌矣故夫夫妇君臣之道不继则息礼之有娣妹所以求继而人君于英才勤勤下之盖将以为天下社禝长久无穷计也三四相易隂阳各失其位曰位不当夫失位而说动不巳则柔之所遇不一将舍震阳而有下从二刚之心生化之功或几乎絶灭能无凶乎惟安静不征然后获所归而终始之道得也
　　象曰泽上有雷归妹君子以永终知敝
　　雷动泽应说感以正利物之功益大非若雷风之为恒也君子法之事图厥终归妹永终之道也内而一家外而天下生生化化其理惟均知敝云者谓不然则生化之理或几夫絶灭耳
　　初九归妹以娣跛能履征吉象曰归妹以娣以恒也跛能履吉相承也
　　兊下为娣兊毁足为跛承二为能履为吉二以刚得中女子之贞者所承既贞何动不吉且士君子固有因大臣之援以遂其进为之志者斯亦分义之常惟适从之正乃能有行有为于时也慎哉
　　九二眇能视利幽人之贞象曰利幽人之贞未变常也离为目为视兊毁之为眇二以互离居兊中若眇者之有见然其徳本明其毁外至曰眇能视泽中为幽人夫九二以刚履柔位又得中用离明乗兊毁在归妹为徳胜而容貌不足动人者惟遵晦守贞待上之求斯不失其常圣人设此爻以明归妹说动之极苟不知以徳守贞失女子之常则无以保终获吉于后也吁为人臣当归妹时上动以求下说以应谓可进矣然一于进而不知守其常徳以待际遇其势必不能久合以取信于上且敷大利于下故士君子虽容貌阀阅不足动人苟有中徳要当自晦君我信而后应之始能有为于天下傥说动不贞以至丧巳招辱何往而见其利也哉
　　六三归妹以须反归以娣象曰归妹以须未当也六三自坤四来归妹所由以成卦而徳位俱不正故发此象须贱妾星也织星贵须星贱譬夫士起防贱而进不以正何于用反归以娣始为合礼反归谓反从初也从初而得承二之正斯为当矣孟子有父母国人贱之之喻其须之类欤三丽于二阳之间为须
　　九四归妹愆期迟归有时象曰愆期之志有待而行也四居兊上兊正秋为愆期至震而动为有时夫君子之心不一日忘天下岂固于进而难之哉顾进非其时则无以遇合而行其志是君子必艰于进震位东方君子至是可以行其仁矣
　　六五帝乙归妹其君之袂不如其娣之袂良月几望吉象曰帝乙归妹不如其娣之袂良也其位在中以贵行也
　　归妹自泰来故五爻辞与泰六五同曰帝乙归妹君谓二娣谓初干为衣初二本干体其象取袂袂饰礼容之服互体坎坎为月月几望谓徳明而守之以谦也妇事夫臣事君亢则累夫小君有谦中之徳而妇容则下于娣君子何贵哉贵夫徳而已矣帝乙尊者称尊者而曰乙取屈体待下义以贵行贵徳也盖五位在中故所归者亦贵于中鸣呼自昔有天下者英才必相继以进然后治功可永古人所以甚恶夫窃位而贤君礼贤求士心不敢须臾忽正谓此耳然人才以徳为贵此帝乙归妹之心傥舍徳而取其文采容貌之末祗以害治非所以成治尚何所用于归妹哉
　　上六女承筐无实士刲羊无血无攸利象曰上六无实承虚筐也
　　不诚何以相与君臣上下夫妇率以此败女谓三士女云者夫妇之道睽也震为竹筐竹为之其形方隂数也三以隂承震为无实兊为羊为金互坎在上为无血见上之不诚于三云上下不以诚遇何以久尚安能成生化之功邪序卦曰进必有所归故受之以归妹得其所归者必大故受之以丰归妹贤才迭进卦也彖辞首以天地不交则万物不兴为训然则大臣而专禄固宠窃有其位而不汲汲于援引贤才以辅其上譬由天地既泰而其气不复交也生生之理不几于息而重违天地之心乎






　　紫岩易传卷五
<经部,易类,紫岩易传>
　　钦定四库全书
　　紫岩易传卷六　　　　　宋　张　浚　撰
　　下经
　　【离下震上】
　　丰亨王假之勿忧宜日中
　　彖曰丰大也明以动故丰王假之尚大也勿忧宜日中宜照天下也日中则昃月盈则食天地盈虚与时消息而况于人乎况于鬼神乎
　　震乘离阳气滋而盛万物极其髙大曰丰丰治盛之称也人君当天下既治内有明德动则中理天下万物之情靡不周照丰所以亨王假之何如亦曰至诚不息以大吾之明德而已亲贤逺色去佞止欲凡事物足以昬吾正性者日去德之明也岂不大邪其德大其治斯大干阳进居震初曰假干王也大也盖有天下者不可安于佚乐而自狭其志惟干体之健以充其明德是以能假假故大丰自泰升夫治安则怠怠则骄骄则亢亢则将一肆其情性而莫知底止此古今之常情也天下可忧者自此生矣曰勿忧宜日中谓勿忧之道当以日中为法耳盖人君之患莫大夫穷一已之乐而心志不在天下惟夫以天下百姓为心知其好恶知其疾苦若日之中去亢去骄去怠求贤而下之举能而用之其于天下也毫髪无不照之情然后权臣不得擅其政而治安可以长保舍是非丰所宜离伏坎坎为心忧曰勿忧必取日中怠亢者皆不足以有照也且雷电一也动而明为噬嗑明以动为丰何义人君动而有明徳然后能除间而大其明曰噬嗑若丰则君徳既明于内而又持以不息之诚是以能致光明盛大之治无有穷已也有噬嗑之除间而后可以致丰不然虽有明徳于内将安所施于天下邪王假之尚大也日中则昃月盈则食天地盈虚与时消息而况于人乎况于鬼神乎圣人忧丰大之君不知保其治重之以天地盈虚之道俾惕然戒惧而图厥中也夫数极必反故虽天地之大盈虚犹有不齐者而况人之聚散鬼神之歆享安能必保其常然哉圣人知治必有乱安必有危孳孳然惟勉修明徳俾无过厥中而灾眚可弭大业以隆诗曰如月之恒如日之升圣人在上有常安常治之福非深得乎易而以道御数其能至于是乎丰自坎变而内有离体为日月坎离幽明迭运为人为鬼神杂卦曰丰多故也盖天下之每生于治安之时扰扰万事自此起矣有大物者可不精思而熟念之哉丰互体防兑盖其顺说之志已生于君心日中之训宜圣人拳拳于丰也
　　象曰雷电皆至丰君子以折狱致刑
　　治至盛大优游是戒折狱所以致刑刑期于无刑明徳之施也此二帝三王心法用能保有天下而享国久长欤丰自坎变离为狱为刑
　　初九遇其配主虽旬无咎往有尚象曰虽旬无咎过旬灾也
　　易以隂阳刚柔竒耦为配丰初四皆刚也而曰配主谓其徳同其志与事俱同上下合徳用有为于丰大之世君可正天下可常治夫至治之君而刚徳少贬怠心一生则小人乗闲用事莫可救药矣必有刚徳君子相与竭尽心腹规之以忠先后辅助弼成其徳丰可久也凡隂阳相敌多有咎初虽旬无咎盖徳同志同事同而后可有为于丰且不获罪天下后世也往有尚谓往与四合必得上于六五卦体离纳已震纳庚自庚至已凡十日十日之气均过旬则失其同而无补于丰丰道既衰君臣上下其能享安静之福乎故曰过旬灾也离火炎上为灾
　　六二丰其蔀日中见斗往得疑疾有孚发若吉象曰有孚发若信以发志也
　　蔀茂草壅蔽象也丰大之世而君以柔履隂浸浸然将日沦于昬闇之域为臣者虽有明徳展尽则疑夫惟虚一而诚则君心可格故吉震上震苍筤竹萑苇为蔀离伏坎卦自坎变为见斗日伏其明斗益焕然权臣用事君徳蔽亏象也甚矣人君傲慢滛之志常生治安后当是时贤臣之进说甚难盖其心以为是必无可虑事是将浼我也况权幸用事肆为欺蔽非明徳至诚君子徐有以感动警悟发上之志俾知天命不常人情可畏以我之诚复君之诚则何以维持天下之治哉故曰有孚发若吉离中虚为孚为信
　　九三丰其沛日中见沬折其右肱无咎象曰丰其沛不可大事也折其右肱终不可用也
　　沛幡幔属蔽有甚于蔀三以明徳位于下而上柔闇为甚必不可与有为断然知止则免于咎沬斗后小星盖权臣之次若女谒寺人用事于内而自表见者其害治至大夫斗沬见于日中而失其常度则是近幸之臣得志用事君道衰矣折肱而止于是为宜互体艮兊艮手兊毁为折右肱震黄为沛且可止则止君子何咎微子去箕子为之奴折右肱义也
　　九四丰其蔀日中见斗遇其夷主吉象曰丰其蔀位不当也日中见斗幽不明也遇其夷主吉行也
　　四以阳处隂故其象与二同周公遭变召公助之事业以大吉行之谓夷主谓初初四皆刚徳四下应初而同之曰夷遇其夷主则志同道合可以有为于丰矣呜呼自古治极主闇为臣者率罹权臣便佞之蔽故三爻皆取沛蔀为象然则君有刚明之徳而后丰治可永也刚其贵哉
　　六五来章有庆誉吉象曰六五之吉有庆也
　　二五处雷电中位二以离中而丽于阳为章五下二羣阳毕应之曰来章丰大之业于斯为盛孟子曰天下之父归之其子焉往曰有庆誉吉反兊为誉周成用之左右师保天下大治而颂声以作有庆誉也丰诸爻往往发君徳闇弱象六五正位乃有来章之庆谓何盖人君处丰盛时已虽中才能礼贤而身下之闇可明弱可强五处震中柔而有断是以能来天下下贤圣人委曲致意于丰忧天下后世为君之心甚切谓居此时当此位非有刚中之徳其势必闇必弱惟下明徳之贤则易闇为明易弱为强在反掌间耳易通变之书也可不潜心而究之哉
　　上六丰其屋蔀其家闚其户阒其无人三不觌凶象曰丰其屋天际翔也闚其户阒其无人自藏也
　　丰其屋以聚敛裒积为事自盈也蔀其家家道不明自蔽也闚其户阒其无人贤者去之天下离心也盈而蔽朝又无人焉方且亢志不知反故卒罹于凶三不觌谓自三至上三折肱为不觌上六以柔处震动之极怙恃其丰曾莫之畜情止性晏然自以为如日中天不悟其闇也祸几之发殆不旋踵孰与告之悲夫呜呼自古丰大继治之主骄盈昬蔽若出一辙非敬修明徳去防近贤戒夫前数者之鲜不危乱矣互艮为屋为家为户为无人艮门阙也止也艮卦亦曰行其庭不见其人上处卦上为天际贤者退处为自藏若诗所谓其人甚逺者云
　　【艮下离上】
　　旅小亨旅贞吉
　　彖曰旅小亨柔得中乎外而顺乎刚止而丽乎明是以小亨旅贞吉也旅之时义大矣哉
　　离一变为旅旅明徳之失也徳失而后有旅卦自否来干刚易位若火在山所临者狭而功用不及天下曰旅旅小亨旅贞吉圣人不以旅终不可为而勉夫居旅者也旅之君诚用中以顺刚用止以丽明则可以小亨而以贞获吉六五以柔徳居中虚心以顺夫干之三阳为顺乎刚互防为顺丽乎明卦体盖五以柔中获刚贤之助于是能止其所不当为抑性损情正心诚意以勉丽乎至明之徳天下之心复归之柔道以亨宜其吉也曰小亨云者柔中之君未可与大有为于天下也盖人君必内有刚徳然后能不牵于声色情欲之好不惑于防佞谄诐之说任贤不贰去邪不疑以立大功序卦曰穷大者必失其居故受之以旅旅由穷大致之然则在旅而上下内外不改其穷大之操若之何而可以济旅哉旅之时义大谓可以兴可以立顾处之何如耳
　　象曰山上有火旅君子以明慎用刑而不留狱
　　刑不茍用狱不宿留在旅贵懐抚其人兹为先务卦变离离丽为刑狱杂卦曰亲寡旅也火栖于山明徳不施亲之者寡鲁庄公小大之狱虽不能察必以情曹刿谓可以一战以其用心近夫先王之仁也在旅而于刑慎用狱复不留明之所及虽近而仁心敷畅散者可聚离者可合其用为大噫旅莫大于得人心自古人心得失常在于刑狱间先王之明徳犹难之也而况居旅之君可不慎邪
　　初六旅斯其所取灾象曰旅志穷灾也旅初阔略细故人情始安艮下艮小石为其细已甚人谁堪之旅其戒哉志穷云者失其常度也初应四四位在离火下为灾
　　六二旅即次懐其资得童仆贞象曰得童仆贞终无尤也
　　得中为即次二变离其位艮中为懐其资蕴利己利物之徳曰资得童仆贞谓贤才助之也其周公居东十夫予翼之事欤艮为童仆离蠃蚌艮山为资
　　九三旅焚其次丧其童仆贞厉象曰旅焚其次亦以伤矣以旅与下其义丧也
　　刚过不中位适承离为焚其次鲁昭以之有子家子而不能用近小人失君子是不知与下之义矣曰丧其童仆叹夫失贤才之助也干五下居艮三变五为离而三复承之曰焚次刚愎自髙是以有焚也贞厉谓危厉莫大于是
　　九四旅于处得其资斧我心不快象曰旅于处未得位也得其资斧心未快也
　　晋文在秦刚不过柔不屈贤士从之得资斧之义志未及行心其快邪离戈兵防木为斧离南方为心四虽刚徳位不得中曰心未快
　　六五射雉一矢亡终以誉命象曰终以誉命上逮也文王孔子之文虽有君道而不得其位上天喜之后世尊之誉命斯大克尽文明之徳曰射雉一矢亡终以誉命离火为雉戈兵为射雉互体兑为举命五本干位徳比于上为上逮呜呼人君不幸在旅徳必若文王孔子然后动无过举治道可复徳茍不明难其息哉
　　上九鸟焚其巢旅人先笑后号咷丧牛于易凶象曰以旅在上其义焚也丧牛于易终莫之闻也
　　丧牛失土地象土地至大至重矣易而失之吁可畏哉夏桀商纣之君失众于上天下莫亲而已独以位为乐卒亡天下易之失也况羁旅失国而自乐其乐以偷朝夕之安其能不亡乎盖君旅而刚亢自用则善言不闻善言不闻则怠自肆怠自肆则庙社殄絶此驯致之理也至是而后忧悔夫何补哉离为火为飞鸟曰鸟焚其巢互兑兑口为笑为号咷离又为牛离之辞曰畜牝牛吉
　　【防下防上】
　　防小亨利有攸往利见大人
　　彖曰重防以申命刚防乎中正而志行柔皆顺乎刚是以小亨利有攸往利见大人
　　防乾道之变也刚以立本柔以出命因时制宜其亨在下系辞序九卦述防者三曰防徳之制曰防称而隐曰防以行权防次旅圣人将以顺天下之情而感悦之以大其事业圣人之权也圣人以中正行仁而用其权往无不利大人指二五刚徳中位柔皆顺之曰利见大人防目为见重防以申命谓何防不一而止圣人之心必欲使天下晓然知吾徳意志虑而后有为于天下若大诰盘庚之书反复谆谆屡告而屡申之诚之至义之尽也防风为命内外防为申命刚防乎中正而志行柔皆顺乎刚是以小亨利见大人言二五之徳如是二五刚中逊志以顺入夫中正之道曰刚防乎中正君臣以中正行命于上固有以感动人心而变易其风俗若中国若四夷孰不顺之是以志行而天下四海之命有所托柔道以亨也
　　象曰随风防君子以申命行事
　　风不随无以成生育之功君子法之申命行事故其感人深而天下罔不率从犹风之鼔舞万物莫不顺以听命也八风之至各四十五日而后事以成君子体随风之义其出命也因时为之曰申命自旅而防方有事于天下曰行事
　　初六进退利武人之贞象曰进退志疑也利武人之贞志治也
　　柔道常疑初六以柔居防先立心不常将何以济惟果断而正则志治于内可以有为是以利武人之贞反兑兑西方卦为武人吁君子必先定其志而后可有为于防盖出命而二三其心唱之者既疑听之者必惑尚安能立天下大事哉必也外用其权内济以果去姑息之得中正之宜防道行矣圣人故于初发之防不果为进退
　　九二防在牀下用史巫纷若吉无咎象曰纷若之吉得中也
　　苟有诚信遇防无嫌二以刚得中能尽诚信之道故用史巫纷若吉互体兑兑为史巫史巫通于神者诚而已九二得中能以诚上通乎九五之君用以获吉且当防申命行事时号令之发祸福之几也非得忠荩之臣如伊尹于太甲傅说于髙宗周旦于成王拜手稽首以罄其由中之情朝夕孜孜曾不惮烦则何以置君于无过之地而发号出令罔不当天下之心哉二以刚中乗隂是能深自卑抑以行其志于防者故有纷若之吉云防木为牀上九应三三处四下亦曰防在牀下夫二之用防盖将以尽已之诚心而巳故吉且无咎而异夫上九之穷也
　　九三频防吝象曰频防之吝志穷也
　　九三刚过不正志近于伪水厓曰频三互体兑既迫泽险复又承隂不得已而区区然惟防顺是事曰频防曰志穷夫士君子之于防建中以用之度义以为之至诚以行之则志信于上而民悦于外矣安俟频频其吝哉
　　六四悔亡田获三品象曰田获三品有功也
　　六四以隂居四阳中有离明徳而用以防顺羣刚上下顺之大臣之守其位诸侯之保其国如是则可以立于无过之地矣故悔亡田获三品谓事业建立于当时也夫惟徳明而防上得于君下得于民是以其动有获而事业以立焉隂居阳中平夷着见为田三品谓上中下杀自三至五有互离体离佃渔为获三品夫人臣履髙位而获上下刚徳助且内蕴明徳以居重防之地臣徳之盛也以此事上何功不立哉四位在重防初其心其身俱防故刚贤协辅动而有获诗曰靖共尔位好是正直神之听之介尔景福四其有之互兑兑说惟四得君得民而上下说之着于互
　　九五贞吉悔亡无不利无初有终先庚三日后庚三日吉象曰九五之吉位正中也
　　用权非圣人常道必贞吉而后悔亡防孰为贞先庚后庚防之贞也九五以刚处中智足以制天下之变而纳之治其贞如是安往而不利云防以先之故无初庚以成之故有终震纳庚防震之配防而用庚君道斯得先三日盖慎始而图其几后三日盖思终而考其成且防为风为权是必有大号令图回天下之变若大诰盘庚之为者慎始思终权斯行矣卦体先后三日皆变震是以取于庚子夏曰甲者创事之始庚者甲之中雄太元曰庚断义甲断仁庚有制变之义呜呼后之人君不用防则巳如欲用防于天下当以刚徳为主内强其志外揆其变终有慰天下心而措之于大治不然其将沦溺而入于蛊矣九五刚中有生利万物心故能合震防之徳而终享其吉防用事东方而卦气在七月位次兑巽以庚成考之时位其义并见
　　上九防在牀下丧其资斧贞凶象曰防在牀下上穷也丧其资斧正乎凶也
　　防隂木也上处重防之极行行然外若至刚而内实柔弱是真防而无能者其不可有为明矣夫居上位操利势而不能有为于天下盖防顺之至私欲害之俾聦明日昬而失夫断制之命尚何以保其国家而有终邪故曰贞凶刚上用防为上穷本有刚徳而以防丧之为丧其资斧资利也斧断也
　　【兑下兑上】
　　兑享利贞
　　彖曰兑说也刚中而柔外说以利贞是以顺乎天而应乎人说以先民民忘其劳说以犯难民忘其死说之大民劝矣哉
　　兑以说为体说而不正何以化刚中则不欺于天而有以承天意柔外则不拂于人而有以合人心是为兑之贞说道于是行矣卦刚在内柔在外二五得中曰刚中上卦之柔天位也下卦之柔人位也而顺之应之则皆九五事说以先民民忘其劳说以犯难民忘其死说之大民劝矣哉言兑说之功如是圣人以刚中至诚之实躬行仁义道徳于身以率先天下故能得天下心而天下乐从之曰民忘其劳天下大说而后与之同好恶除患难若水东注势无遏者民知夫本以生我是以忘死効命而求以报上曰民忘其死真诚之感理则然耳禹汤文武周公率循是道大功大业着见天下后世于今未泯本诸此也万物役乎坤至兑物遂其成为忘其劳归于坎为忘其死夫死之乃所以生之宜其说也坤为民坎为难
　　象曰丽泽兑君子以朋友讲习
　　道义之说无穷已君子贵夫朋友切磋之益其于道也相与讲明习行之盖有自说于中者矣呜呼学之贵乎讲习也久矣君人者用是道则人伪尽心术明可同民患而终与之共其乐书曰学于古训乃有获后世若唐太宗取学士十八人与之朝夕论议虽未知先王逊志之学而于兑说之道尚庶几夫用于身也泽滋益为朋友口舌为讲习兼山有物我两止义丽泽有内外俱说义君臣上下中国夷狄与夫朋友交相际皆丽也丽而说斯为兑易象于兑特取朋友讲习为义岂非大而天地万物之说次而一身以及夫中国四夷之说皆自学问中来哉
　　初九和兑吉象曰和兑之吉行未疑也
　　和有可否义君子和而不同说之不以道不说也用能不失其应择师友隆徳义以成就其器业云兑具少女诚一之性为和为行未疑初应四四有刚徳初因之以成其徳曰和兑
　　九二孚兑吉悔亡象曰孚兑之吉信志也
　　二阻隂于前而以阳居中得兑说之正其志信其道卒孚于九五之君曰孚兑三虽蔽之弗能为己累也是以悔亡夫事君者亦各尽其诚而已诚茍上通说夫何逺君信而说于上则民信而说于下二者皆本夫在我有可信之实故孔子释之曰信志焉呜呼士君子于兑不必区区然求说于君为也反身以求其信焉道斯通矣兑西方为信少女为孚
　　六三来兑凶象曰来兑之凶位不当也
　　处四刚中来者说之是谓导谀之人故凶孟子以公孙衍张仪为妾妇之道谓夫事君容说而以顺为正俯仰祗愧何以自立于天地间也戒之哉
　　九四商兑未宁介疾有喜象曰九四之喜有庆也商度也从君何商其以六三邪佞取容当断然疾而去之邪四之所以深思审虑为国家天下计至厚如是则天人喜之上得于君而利泽行乎天下矣下乗三上比五为介三承之已莫之应为疾兑西方为商互防防进退为未宁互离离亨嘉为有喜且小人赋谀说之性本幸一旦进用终之导君于非正其害有不可胜言者是安可不思所以疾之而为天下国家除害也
　　九五孚于剥有厉象曰孚于剥位正当也
　　君道以化为难夫治至小人信而化之害治者悉除天下其孰有不说者哉有厉戒也必欲使之视安若危汲汲然常脩其身也不然小人将变易心虑乗间复起莫可复遏矣坤隂变阳为剥五刚中而又下应九二之贤君臣同徳诚信足以孚小人而格化之终致天下大说而归已呜呼盛矣非得中得位其何以致此邪
　　上六引兑象曰上六引兑未光也
　　处上而有心求说于下大公之道必少贬宜未光也君子修徳于身天下心说而诚服岂常拘拘然求天下之说已也哉互体防防绳直为引上六以至柔处说极之地刚徳不足牵于求说而不知所以为说盖好名之人也虽然有为善之心而喜人之说我恶必不加于人固亦不罹于凶咎矣
　　【坎下防上】
　　涣亨王假有庙利涉大川利贞
　　彖曰涣亨刚来而不穷柔得位乎外而上同王假有庙王乃在中也利涉大川乗木有功也
　　徳信于内化行于外而大难以之散是曰涣涣斯行矣王假有庙谓何大祖考之徳教天下以孝系百姓之心莫大乎宗庙之奉涣萃皆曰假有庙合莫之义也萃聚涣散之初首为是举则朝夕兢兢而思所以保其宗庙者不敢须臾忽孝道以行百姓化之天下和平矣互艮艮阙为有庙涣自否来干五为王假谓尽其道坎下为利涉序卦曰兑者说也说而后散之故受之以涣涣者离也物不可终离故受之以节然则涣所谓离盖难散而民情未一之义受之以节则有礼制存乎其间而将以合其情非若睽之乖而有难于后也涣亨刚来而不穷柔得位乎外而上同此言乾坤刚柔之变干阳下来其道不穷曰刚来而不穷坤柔上进六四比九五而承之仁徳以敷曰柔得位乎外而上同夫否之为否凡以上下不交而已今也刚下而得中柔升以顺上上下之情其孚若一涣其有不亨者哉王乃在中化行而徳加于天下也王者中天下而立非徒据形势之利而已盖将体中而行以应天地之心用能正位于上而克尽奉先之道五本干体为在中乗木有功坎以防济也防为木为仁必取乗木以譬人君躬行仁徳于上虚心拱已坐收涣散之功为有功云
　　象曰风行水上涣先王以享于帝立庙
　　天心眷祐莫大于孝惟孝故恭肃寅畏之心生而过失不闻于天下涣治可成盘庚告羣臣百姓必以天以先王盖所以先天下而合其心坎血为享干上为帝涣为卦有互震体风行于上水动于下风主化水主信享帝立庙所以大其化而非诚信莫能行之兹又立象之防
　　初六用拯马壮吉象曰初六之吉顺也
　　涣九二自干来盖马之壮者初以隂比二承之获极而应于四可以有为于涣矣吉孰大云夫子释之曰顺谓得坤顺之常也呜呼士君子欲进为于涣时其亦择其所亲比焉可矣
　　九二涣奔其机悔亡象曰涣奔其机得愿也
　　人所恃以安曰机涣九二自干四下居坤二刚中而顺得臣道贞故悔亡且险难始散为大臣者必有解纷息争之功非逊志以疾趋夫至顺之地何以安其身以安于天下也哉互震震动为奔居坤中为机安之至也
　　六三涣其躬无悔象曰涣其躬志在外也
　　身屈曰躬君子之屈身将信以道也若三徳位不中以柔弱之才而处涣险上其屈身也志在应上以私于巳而巳未可与图涣散功也且君子养其刚徳而持之以中故能体仁履信以济天下之险三志应上九应不失贞可以无悔于巳而局局然一身之求功利则未着于涣盖有媿君子之刚中者矣
　　六四涣其羣元吉涣有丘匪夷所思象曰涣其羣元吉光大也
　　六四以坤三上进自防于羣隂中在涣为腹心之臣居尊功崇朋类絶思道以光大信矣夫五位互艮上为丘涣有丘一志于五也夷谓下卦二隂与四同类曰夷坤土为思夫在涣而一志于上能使朋类无觊幸之思则公忠之道行难散治成端本于此其光孰御艮为光大
　　九五涣汗其大号涣王居无咎象曰王居无咎正位也王者处难散之时必有仁政发乎号令以一新天下耳目而去其害除其疾以慰天下心是谓涣汗其大号非居处正位则天下将安所系望禹之冀商之亳周之洛可考而知也王者正位履中以大其中徳于天下号令之行一出不反何所可咎防上为号防风居水上为汗互艮为门阙艮止为居九五下应九二君臣刚徳之同发号施令宜无不当盖惟刚中然后能尽去私心以图回天下之治令其有不行而复反者哉五本干体曰位正当
　　上九涣其血去逖出无咎象曰涣其血逺害也
　　上九有刚徳而位居防顺之极盖大臣才徳足以济治而又能明哲逺害者周公其人矣周公几几直而不挠小人终莫之间血去逖出也坎为血卦涣六三以隂居坎险上其位不中小人也上九以刚应三而三终不能为我害盖防徳素着于君心非防邪所得而离间是以血去逖出无可忧事大臣逺害涣功成矣
　　【兑下坎上】
　　节亨苦节不可贞
　　彖曰节亨刚柔分而刚得中苦节不可贞其道穷也说以行险当位以节中正以通天地节而四时成节以制度不伤财不害民
　　节者人情所难中则通通则说自身及家及天下其道均一节自泰来治极而泰盈满已甚不知用节其能久乎惟中正之君以泰为忧不以为说用中立制而以身率下天下说从是以亨若夫强人以所难而我曾莫知节是非天下通行之道其不能有贞也必矣刚柔分而刚得中谓坎兑刚柔之体分上下内外各得其配而九五以干刚进居尊位曰刚得中凡节之道太刚则暴太柔则事不立刚中履正节之所以亨欤说以行险当位以节中正以通此圣人用节之道也顺人情以行所难行曰行险以身先之曰当位度吾身之可行者于天下曰中正中正则可久而其道合天下之情故通夫用节于人而不本之身而欲强以所不可行人必曰是虐我而自安害我而自利拂其情甚矣何以能节惟夫以说顺为本而当位以先之中正以平之节其甘哉天地节而四时成天地之道隂阳各趋厥中而后四时之运迭用不穷功以立节自泰来象具天地节以制度不伤财不害民圣人法天地以行其节者如此夫财匮民困国之能存者几何圣人用礼之中制度于巳以逹于天下无太过无不及始始终终各协其序故能享国长久措天下于至安之地夫立国不以礼使天下荡然不复有纲纪之制而重敛暴赋以供一己之欲则民困于下国危于上亡无日矣节其贵乎度起黄钟之律坎上为制度坤隂为民为财
　　象曰泽上有水节君子以制数度议徳行
　　数度之制因于人徳行之议自于己以已之中率天下使皆归于中曰议徳行记曰君子议道自巳而置法以民盖已之所不能行与其所不可行而强于人谁其从之一言尽节之道中而已中必自身始也坎为数度徳行兑为议坎象亦曰君子以常徳行噫泽中有水水得其防制数度议徳行盖君子所以防民也何则泽无水则困困固物无以相养而水溢于泽物随飘流莫知所届为害又大财用之在天下王者所以自养且以养民犹泽之有水也然在我不知节则骄侈而日匮在民不知节则放辟邪侈靡所不为终以困穷矣是岂长久之道乎夫惟制得其中然后上下交相养而治可成也中亦大哉泽金为坎水之母以母生子子得其养故节有生养之道而君子必谨其中以尽心焉者也
　　初九不出户庭无咎象曰不出户庭知通塞也
　　慎密不出事乃克济而节初尤所当谨夫子曰乱之所生也则言语以为阶夫合意而谋之一言而漏之利未加于民而适足以产祸召乱岂君子行道之心哉古之君臣必用密况居节之初巳居下位将用说以行险可不慎乎兑初为户为言语兑闭塞之时为知通塞
　　九二不出门庭凶象曰不出门庭凶失时极也
　　方节之时上有建中之君九二以刚在臣位中而漠然不知应五以相与有为于节是盖才健而不肯任事者是盖容说以取媚当世不恤国家大计者夫时之凶殆不独其身其家天下何所防利哉二兑体居坎险下臣之不正者云艮为门庭艮止为不出互震震主动当动而止失动之机矣故曰失时也
　　六三不节若则嗟若无咎象曰不节之嗟又谁咎也处兑说之极不节奈何乐极忧至天之道可不惧哉兑口变说为嗟三位不中以柔履之又居兑说上人臣在髙位而不知自修其身者也巳不知节何以节人咎将谁归祗自取耳
　　六四安节亨象曰安节之亨承上道也
　　顺理以承臣道之正夫在节而违众生事变乱旧章以重失天下心岂所望于近臣也哉惟当理而后动动斯安矣四以隂居隂得正静体而下应慎密之初是以居节能安互体艮艮止为安且四承上道不承非道其为亨也不亦宜乎
　　九五甘节吉往有尚象曰甘节之吉居位中也
　　皇极既建人心说归夫吾之所以为节者本诸身且因天下之情而为之制谁其不欲也哉五刚中天下说之曰甘节坎五土数为甘
　　上六苦节贞凶悔亡象曰苦节贞凶其道穷也
　　险极为苦夫用节太过非可行之道在已无悔正物则凶其道穷者是必不可施于天下也虽然苦节犹愈夫恬不知节者特不可用以正物耳
　　【兑下防上】
　　中孚豚鱼吉利涉大川利贞
　　彖曰中孚柔在内而刚得中说而防孚乃化邦也豚鱼吉信及豚鱼也利渉大川乗木舟虚也中孚以利贞乃应乎天也
　　圣人诚信格物盖自心法信及豚鱼所格者大周家忠厚行苇之防牛羊勿践诚之至也卦体中虚中虚心象一物或撄其心是能有孚邪变艮有坎体为豚兑泽防乗之为鱼取之用之皆有时不忍少伤是为信杂卦曰中孚信也信独在言乎言信之发于外者一事也君子之信本于躬行而着于事实若孝弟仁义之道诚而行之信于心信于行信于身信于家信于天下天下化之信极万物其用博矣夫以豚鱼至防使天下愚夫愚妇皆知爱惜其生而取之用之以时礼君子心法所格为如何生物之徳可胜言邪中孚柔在内而刚得中说而防孚乃化邦也豚鱼吉信及豚鱼也始于化邦终及于豚鱼诚信之用于是为至柔在内谓三四位乎内刚得中谓二五在中说防谓二体夫柔内而虚其心刚中而蓄其徳又躬履说信以充尽夫诚信之道天下孰不格心而化其所行欤下至豚鱼小物无暴殄竭取之祸则天下乐遂其生以成大治盖可知也利渉大川乗木舟虚中孚之功矣化以诚信息其险难若虚舟载物然措天下于安平之域曰乗木舟虚二隂为大川防木为舟卦体中虚为舟虚中孚以利贞乃应乎天也徳至于此其孚大矣盖中孚以防于孚为贞孚则诚诚则不息而博厚髙明可配天地曰应乎天变艮有干体为天呜呼中孚之道本于心而能使四方内外毕被徳化终之其道可应乎天至矣哉豚鱼取之甚易人所甚欲以养生也诚信格之俾取用之以时礼举天下至大爱物之心若出于一和平之治其永永无穷矣
　　象曰泽上有风中孚君子以议狱缓死
　　缓死不几失有罪欤是不然议而缓之盖君子求所以生之之心诚之至仁之至也君子知夫死者不可复生于狱议于死缓惧吾诚化不孚而狱必论其宜犹幸其有可生之道故曰诚之至仁之至也兑口为议防不果为缓泽上有风其相感也深而物之羣聚于泽者莫不各得其说君子之仁化行于天下天下利其泽而说之犹风泽之感然特在夫议狱而求所以生之耳其用顾不大哉
　　初九虞吉有它不燕象曰初九虞吉志未变也
　　诚一贵初念念不替为虞君子孚其中非朝夕功也异念一起所以害吾诚者将投隙而生难乎居之安矣四处中虚之地初九应四而有刚徳是以获虞吉之美且初以兑体在下其志未分若季女之诚一者然圣人设为此爻特以导天下学者而内之诚也
　　九二鸣鹤在隂其子和之我有好爵吾与尔靡之象曰其子和之中心愿也
　　诚其言行类焉者应书曰惟说式克钦承旁招俊又列于庶位九二之谓也靡之何如若曰我君有好爵吾靡之尔也二居兑中为鸣鹤西方物处二隂下为在隂其子和之谓初夫士修之于山林薮泽之间诚徳已孚一旦处人臣要位刚贤协应心气之感本于自然是将可以大其徳化于天下矣
　　六三得敌或鼓或罢或泣或歌象曰或鼓或罢位不当也
　　二隂相偶曰敌敌有竞进义使君子而处此其必推贤而下之益修其身而不汲汲然求信于上视贤者之进犹吾进矣六三则不然乗刚履阳位不中正诚信未一而急欲以其信售上疑四阻之或鼔而攻或罢而止或泣而忧或解而歌六四方以诚徳承五如三者岂足以为其轻重哉风泽相激为鼓罢为泣歌
　　六四月几望马匹亡无咎象曰马匹亡絶类上也中孚有离体离为日月见日则望四居二隂先兑承之兑纳丁几望也几望盖位髙而不亢象臣徳之谦也人臣有至谦之徳则肃钦且正而能尽诚以事其上曰马匹亡匹两马也四与三同体舍三而弗之比故其取象若此云易乾坤俱取况于马谓其徳健象干阳其体顺象坤隂耳虽然马匹亡无咎夫子释之曰絶类上也大臣故当尽絶其类乎曰大臣所宜絶者私类也私则二二则不诚于君若因天下之公举而用之而其人果贤也何嫌于类哉四应初之刚舍三之柔知所去取而于大臣之公道得矣
　　九五有孚挛如无咎象曰有孚挛如位正当也
　　天下内外罔不一心曰有孚挛如如是而后恵利洽于天下盖君臣之间合志同心相与以诚则治道日举四方万里自然协应向若君不以诚唱臣不以诚从则睽离之变自是生矣夫惟君臣交孚天下顺比然后上下内外永保福禄之庆是谓挛如而夫子以为位正当也五刚中为有孚互艮艮手艮止为挛二隂中虚羣阳协顺为挛如且中孚九五之徳大矣圣人曰无咎云者盖为无所可咎与他卦无咎之辞不同
　　上九翰音登于天贞凶象曰翰音登于天何可长也防极信衰志在说人而虚文终不足以欺天下后世若汉新室之谆谆其辞者凶其宜哉周公作大诰成王几危而复安系此一篇书周公诚在言先其言足以有格也防鸡为翰音位在卦上为天圣人立此象其戒后世尚虚言而无其诚者乎
　　【艮下震上】
　　小过亨利贞可小事不可大事飞鸟遗之音不宜上宜下大吉
　　彖曰小过小者过而亨也过以利贞与时行也柔得中是以小事吉也刚失位而不中是以不可大事也有飞鸟之象焉飞鸟遗之音不宜上宜下大吉上逆而下顺也二隂在中为中孚阳徳足以孚隂隂为之用也若二阳而四隂陷之则阳失位而不得中隂反过矣是谓小过盖君子体信用顺之时凡事之在已者过于厚乃顺顺斯亨也小过君子方反巳而归之中且二五俱柔位未可大有为于天下故可小事不可大事飞鸟上逆谓无所底止君子处小过用谦用恕用钦凡理之近厚反本者必力为之惧上逆也去逆取顺贞所得矣且阳陷于内羣隂上下阻蔽之小过之时则然故三四皆以刚失位非小有所过以尽其修巳之道而欲抗志有为于天下势必招咎岂君子与时偕行之道哉二阳自临进一进有离再进有防体而卦画与頥鼎取象相类为飞鸟
　　象曰山下有雷小过君子以行过乎恭丧过乎哀用过乎俭
　　雷止于山霈泽未敷其君子未得时而处衰之象欤君子躬自厚尽力此三事不以过为歉盖将率天下以恭以孝以俭而庶几回其风俗惟恐行之不至为之不力也
　　初六飞鸟以凶象曰飞鸟以凶不可如何也
　　初居艮止下上应震四曰飞鸟以凶圣人之戒也当小过用正静时已位最下而欲肆躁动之性失静止之常于理为悖于事为逆持是心以往将何所不至凶可既乎
　　六二过其祖遇其妣不及其君遇其臣无咎象曰不及其君臣不可过也
　　圣人发此义以明臣子之大分盖小过君道防弱时为臣者尤宜谨于君而厚于礼傥附丽权臣以丧其大节将自罹于咎矣祖谓四妣谓五祖妣取隂阳之义也二艮体居互巽初有止顺之徳于二阳则过而遗之于五则遇而下之君臣以中相遇而二能笃守臣道得所处矣遇云者当其分而不敢少渝越也孔子曰麻冕礼也今也纯俭吾从众拜下礼也今拜乎上泰也虽违众吾从下孔子善处小过者哉不及其君遇其臣谓君不可过而及之臣道当以遇为正耳
　　九三弗过防之从或戕之凶象曰从或戕之凶如何也九三以艮体上承震阳阳陷隂盛理当知止动而失正隂必伤之吁君子于小人方盛时安可渝义越礼昧冒幸进而自失其防也然君子所谓防特反身于善以守吾正而已从之而戕正道其丧可不慎欤
　　九四无咎弗过遇之往厉必戒勿用永贞象曰弗过遇之位不当也往厉必戒终不可长也
　　四虽离体而以阳处隂有动而知止象四当小过时固宜静止以俟众隂之消动而与之挍则危危可戒也四之无咎岂非居动而能止故欤三四以刚徳处羣隂中皆曰弗过谓当谨守中正之道不可过也四上承五曰遇之庶几乎有以感格君心而复其刚徳耳往厉危也必戒慎也勿用静也如干初九勿用永云贞贞不可须臾忘也
　　六五密云不雨自我西郊公弋取彼在穴象曰密云不雨已上也
　　利泽虽未加乎天下而摘发淹滞可用于小事小过六五则然盖小过二五阳徳俱不足异乎君臣以道遇合者是以有密云不雨象自我西郊言隂盛而阳未孚也然二止二阳下五援而出之有弋取遗隐之功且二应则三四皆离震而动小事其可成耳互兑为西郊二居艮中小过有坎体为穴隂过阳为已上隂阳必相济廼雨今失腾降之节故不雨也
　　上六弗遇过之飞鸟离之凶是谓灾眚象曰弗遇过之已亢也
　　隂居动极过中而不知反天人之祸必加曰飞鸟离之凶是谓灾眚至哉圣人为小人训甚严也夫小人在天下未有不逆常违理自取败乱者况居小过而矫亢已甚其能自免于祸邪离之凶言趋上而不能自下也
　　【离下坎上】
　　既济亨小利贞吉终乱
　　彖曰既济亨小者亨也利贞刚柔正而位当也吉柔得中也终止则乱其道穷也
　　精神交感而君臣之徳俱明是为既济卦自坎变离位在下互体又重离易险为明何事不济也亨小谓天地之间无一物失所其象则隂阳得位隂以阳亨曰亨小焉利贞谓何君用刚臣用柔泰之二阳进而得位一卦中刚柔各得其叙而礼行于上分定于下天下无不得其贞既济之所利在是初吉则以坤柔配干刚而柔得厥中二五正体互有明徳故吉终或止之明者息矣故终止则乱勉不止则不乱勉勉在我也上六以隂居卦上柔失厥中有终止之厉柔道以穷圣人于既济首以终乱为训盖知夫盈必有亏盛必有衰欲为人上者勉其明徳使刚柔之分常正于天下而后治安可长也可不谨哉
　　象曰水在火上既济君子以思患而豫防之
　　既治而不有其盛所以防患也水火有相胜之势故圣人致戒焉是安可以不思防之如何修徳立政而已坎险为患离心为思
　　初九曳其轮濡其尾无咎象曰曳其轮义无咎也济初止以虑患量而后进君子为身为国之图逺矣自古乱亡之几常生于巳治进其可易哉然则君子处既济初终不可往欤曰止以待上之求求必诚诚斯进而后志可行于天下也初处互坎下曰曳其轮离坎相乗曰濡其尾
　　六二妇丧其茀勿逐七日得象曰七日得以中道也茀草盛貎盖妇人饰其首以自蔽者隂居阳中前有重隂未可有行曰丧其茀臣而用中终必得君曰勿逐七日得且既济二五正应也二丧其茀而又有勿逐之戒圣人意安在哉盖天下初定履人臣正位而恃其才智以争功亟进防闲疑忌之所自生也尚乌能有为于既济邪二柔中自守不汲汲于茍用正静不伐以黙修其在巳中道既得君心可格于戱盛哉七日得盖爻之一气巳复如是而后道通于君志行于天下非至明者孰能见之
　　九三髙宗伐鬼方三年克之小人勿用象曰三年克之惫也
　　害除民困不有君子谁与安静而生养之邪小人勿用言小人之必生事也坎险在上为鬼方离戈兵为伐歴坎三爻为三年离明为克九三在既济得干二正中其刚徳足以任大事故有髙宗伐鬼方之象而未济九四与三同徳亦曰震用伐鬼方三年有赏于大国云鬼方之伐主其事者在君奉而行之在大臣在诸侯鬼方伐而既济之治成矣
　　六四繻有衣袽终日戒象曰终日戒有所疑也
　　补舟以袽不忘备具周公迨天未隂雨诗读之使人三复而不能已也盖治至既济孰不安于佚乐而自谓百世可以无忧邪四居互离中内有明徳知险而戒其心钦慎若不一日忘之惧夫君徳之或失国政之或弛防邪投隙将害吾治孜孜然正救弥缝之是务如是则道徳仁义修于上纪纲法度正于下而既济之治可长也四其智明而先见者欤诗曰衮职有阙惟仲山甫补之四之谓矣坎离索于乾坤为衣襦离为终日离火为戒隂居坎隂为疑
　　九五东邻杀牛不如西邻之禴祭实受其福象曰东邻杀牛不如西邻之时也实受其福吉大来也
　　离下为明坎上为信既济九五内有离徳而位居坎中明信之徳着于天下故能以禴祭受福也东邻指震自坎而震曰东邻商也西邻指兑自坎而兑曰西邻周也离为牛禴薄祭也九五刚中有实徳在天下明信既着鬼神享之禴为可用圣人意若曰我周家有天下本于徳明而信初不在乎礼文之末后世欲臻夫既济之治宜取法于斯焉重离有文明盛大体为受福为吉大来
　　上六濡其首厉象曰濡其首厉何可久也
　　既济以坎离相交成卦而坎险在上上以隂履坎险极其道闇而不明盖耽滛于富贵不知纪极者危亡可立而待矣曰厉厉危之至也鸣呼为既济之主其亦戒夫舍刚而用柔哉盖君徳不刚则嗜欲昬之防邪害之殆必濡其身以至夫濡已之国而沦亡之矣是谓终止是谓乱坎上而互体重坎又在下为濡其首
　　【坎下离上】
　　未济亨小狐汔济濡其尾无攸利
　　彖曰未济亨柔得中也小狐汔济未出中也濡其尾无攸利不续终也虽不当位刚柔应也
　　火炎上而其气不返水趋下而其气不升刚柔上下各失其位且变离为坎明徳未充于内未济为卦则然也未济何以亨盖六五柔得中而正位在上二四以刚徳应比之卦之刚柔莫不相应是终有可济之道用是以亨夫人君履离明正位又得天下之刚贤用之而君臣上下罔不同心求以济难奚为而不亨哉小狐汔济盖以象夫不度徳量力而求济者也坎隐伏为狐重坎居下为小狐狐行必拟度小狐果于行而莫之能拟是以濡其尾无攸利焉且未济坎险在内天下之难盖未平也六五之君虽当阳用事而中徳未大未可大有为于天下必也勉修厥徳俾隂不能陷声色防佞皆不足以少移其心志然后离明之性复于内有所不动动斯能济无不续终之患矣圣人故设小狐汔济象欲后之为君者充其中徳无急急于速济而已也既济刚在下刚故不息是以获济未济柔在下刚徳既衰无以续终若小狐之濡其尾然二阳皆以刚陷隂中曰未出中惟六五履二阳在上虽有离明之徳而重坎互承之其中未大其明或亏未有可济之道圣人反复示戒凡以济天下之难非厥徳刚明审而后动不易为也
　　象曰火在水上未济君子以慎辨物居方
　　水火性相反其上下趋向之性一定不可易君子法之慎以辨物俾各居方用成吾必济之治盖未济刚柔失位名实不正大而君臣上下父子兄弟夫妇之序次而君子小人贵贱贤不肖之别凡系于刚柔者无不颠倒错乱未得其正君子以明用慎物致其辨则礼法行而天下治矣呜呼济天下者莫大于礼而礼非信不行君子法象水火有礼信存乎其间不徒然也
　　初六濡其尾吝象曰濡其尾亦不知极也
　　居重坎下为濡其尾初虽有刚阳之应而才弱志险不足与有为进必速祸昧冒幸用不知止足为吝大矣
　　九二曳其轮贞吉象曰九二贞吉中以行正也
　　时方艰难为臣虽体刚中之徳而欲径进直行一有不合事蔑济矣非君子为天下心也夫惟正以待命俟君之应而后展尽其才力则君心可复事功可成是为臣道之贞非进退以中不为身谋者不足语此九二位在坎险中而有互离明徳且六五以离明应于上不患道之不行必曳其轮盖君子难进以守其贞也惟贞故利泽终加于天下用以得吉坎为车轮隂陷之为曳
　　六三未济征凶利渉大川象曰未济征凶位不当也三以隂居坎上互体又坎以是而欲进于未济必陷难矣自古惟中正可以息乱致治反是虽才力有余不能济也六三柔险居位所履不中率是以行岂不速祸而败人之事哉赖上九有刚明之徳三为之应渉坎应上庶乎出险而徳以之修故利渉大川凡此易之变也
　　九四贞吉悔亡震用伐鬼方三年有赏于大国象曰贞吉悔亡志行也
　　四以刚徳处近臣位责重任大必贞吉而后悔亡未济九四以除天下害为贞且伐鬼方一也在既济则曰惫在未济则曰志行圣人之意断于除害而急于抚民仁义之道备尽是矣三年克之而后赏以之行岂徳力不足邪是不然盖缓而图之欲以全其生也周公东征用此矣离南方万物亨嘉之时为大国为赏歴坎三爻以应初为三年
　　六五贞吉无悔君子之光有孚吉象曰君子之光其晖吉也
　　六五有明徳故能用贞于未济时厥贞伊何至诚下贤而已贤者用而身日修治日兴难日济光孰御哉五位离中下应九二而四复以刚徳承比有孚于贤者之象故君子之光有孚吉呜呼古之圣人出而靖天下大难莫不以得贤为急得贤者其徳大其治光而后世时君世主多忽之凡以耳目心意之间有以昬之志乐一巳而不恤天下治乱是以大悔随至不复可救药也六五居离中明足以有见有孚吉宜哉未济隂阳失位君用柔臣用刚圣人释九二九四六五爻辞皆曰贞吉谓不贞则失君臣之常不可与有济也圣人之意不亦防矣乎二以曳其轮为贞待应而后行不敢陵上也四以伐鬼方为贞为国任事不敢辞难也六五何为哉虚心以孚于二刚徳盛业大将有不可掩者矣是为五之贞四曰贞吉悔亡五曰贞吉无悔当未济之时为大臣为君一失其贞凶祸随至其悔将不可追圣人示戒不亦严矣夫
　　上九有孚于饮酒无咎濡其首有孚失是象曰饮酒濡首亦不知节也
　　需大象君子饮食燕乐未济上九有孚于饮酒皆养徳待时之义濡首则耽一身之养于天下或忘矣是岂仁者之心哉圣人曰不知节者盖以未知夫礼之中也惟君子能谨礼故进退皆可法上九以刚徳在离上明足见几知时之未可为也而诚于自养圣人因勉而训之云互坎承上为濡其首坎为酒食


　　紫岩易传卷六
　　钦定四库全书
　　紫岩易传卷七　　　　　　宋　张浚　撰
　　系辞上
　　天尊地卑乾坤定矣卑高以陈贵贱位矣动静有常刚柔断矣方以类聚物以羣分吉凶生矣在天成象在地成形变化见矣
　　易书之作本乎自然圣人首发之故仰观俯察而乾坤之体以定或卑或高而贵贱之分以位圆动方静而刚柔之冝以断羣聚于天地之间者有自然之吉凶形象于天地之间者有自然之变化葢天地设位易行乎中吾不知天地之为易乎易之为天地乎圣人以一心之微稽诸天地而易书有作隂阳在吾身造化在吾手心法之一与天地并是以阐万理于太极揆常变于卦爻其象数之所包括莫非天地自然之理天下后世顺则治逆则乱得则吉失则凶其道必致不可少易也学者而不先明乎此尚乌足与论易哉
　　是故刚柔相摩八卦相荡鼔之以雷霆润之以风雨日月运行一寒一暑
　　天地之间举无非易刚柔相摩势之激也八卦相荡序之移也鼓以雷霆而有气者作润以风雨而有形者生日昼月夜终始不息岁功成焉象数黙运有不知所以然而然者故乾坤之道自是而益尊
　　乾道成男坤道成女干知大始坤作成物干以易知坤以简能易则易知简则易从易知则有亲易从则有功万形流动变化不停乾坤男女成功以着干以一唱物资始焉坤以二承物资生焉一可该万其知甚易二故不烦其能甚简干何为哉物所资始干之与物本无间也不亦易知而有亲乎坤何为哉物以资生坤之于物任其自成不亦易从而有功乎圣人发乾坤之奥明易简之徳盖将使夫履大宝之位者会乾坤于一心致易简之妙用庻几有以参天地赞化育也
　　有亲则可久有功则可大可久则贤人之徳可大则贤人之业易简而天下之理得矣天下之理得而成位乎其中矣
　　天地之道备于易具于乾坤体于圣贤亲之以心其亲必久徳于是立功本自然其功必大业于是建盖天下一理耳易故不难而上下之心莫不相通简故不繁而因彼自然物遂其性天下之治实本诸此自非圣贤诚一之道克配乾坤其孰能与此邪后之在上者矜智能峻刑罚而易失之矣作聦明变旧章而简失之矣理失于上乱作于下又安能保有大业中天地而成其覆载之功也欤
　　圣人设卦观象系辞焉而明吉凶刚柔相推而生变化是故吉凶者失得之象也悔吝者忧虞之象也变化者进退之象也刚柔者昼夜之象也六爻之动三极之道也
　　数本无也圣人肈之于心通合天地以着见于易数行而卦成卦成而象见观其自然系之以辞吉凶不可少逃矣夫吉之与凶得之与失一定之理而圣人作易将以合天人而回其心固有变化之道焉变化妙理不失厥中避凶趋吉之道可得而行矣夫圣人之趋吉非求一己之吉也将以求天下万物之吉也其避凶亦然孰为变化刚柔相推易之变化也或以刚推柔或以柔推刚其道其才其位其时所遇不同变化自是而生而变化之所以为变化皆不离夫自然之中天地得此而生成万物圣人体此而克配天地其道神矣吉凶者失得之象数得为吉数失为凶得之自已失之自已吉凶由已不由他也悔吝者忧虞之象悔吝之起吉凶未着忧虞是图其悔可复也变化者进退之象一刚一柔推移不已有一于进必有一退变化以成也刚柔者昼夜之象昼道属刚夜道属柔循环天地始终成物无有穷已莫非自然也六爻之动三极之道也此盖緫论易之所以爲中呜呼易者何也中也中者何也太极也易有太极是生两仪两仪生四象四象生八卦八卦定吉凶而吉凶之用备于变化故夫太极以一起万错综该括驯至无穷一之爲中未尝少变六爻之动天地人之中理具焉犹太极之无在不中也善学者存诚去僞得中爲心以求夫易书变化之中庻几可以学易矣如是而后能有所建立于天下也故夫吉凶易之正也变化易之权也权中之正与天地通矣
　　是故君子所居而安者易之序也所乐而玩者爻之辞也是故君子居则观其象而玩其辞动则观其变而玩其占是以自天祐之吉无不利
　　易序顺道其可以不安爻辞尽变其可以不玩居之而安故动静契道乐之而玩故施爲通变观象玩辞居则爲之将以穷理而审其吉凶也观变玩占动则爲之将以应物而变其吉凶也占谓变之所之玩占而吉凶之理得之在我其动也罔不得中而深当天人之心矣民之所喜天必祐之吉无不利不亦冝乎学易而至于获天之祐有吉而已此道之所以运数而非数之能摄也
　　彖者言乎象者也爻者言乎变者也吉凶者言乎其失得也悔吝者言乎其小疵也无咎者善补过也
　　易重补过此天心也本皆有咎今乃无之岂非得变化之中故欤
　　是故列贵贱者存乎位齐小大者存乎卦辩吉凶者存乎辞忧悔吝者存乎介震无咎者存乎悔是故卦有小大辞有险易辞也者各指其所之
　　位谓六爻之位卦之所设本乎隂阳隂小阳大体固不同而各以所遇之时爲正阳得位则阳用事隂得位则隂用事小大之理至卦而齐介者何也位有上下我则介之亲比一失悔吝随起君子慎焉体本有咎知悔于心动以无咎震者动也卦之小大齐于时辞之险易指于卦艰难则险和平则易忧迫则险寛舒则易观象玩辞中道可得矣
　　易与天地凖故能弥纶天地之道仰以观于天文俯以察于地理是故知幽明之故原始反终故知死生之说精气爲物游魂爲变是故知鬼神之情状
　　易者何也天地之心也圣人虚一而静脗合天地而得其所以爲心着爲易书其道适凖天地虽大待之以弥纶焉弥以成之纶以理之天地之道始得其平阴阳错行日月运转始而终终而始生化不穷莫有差忒孰爲此者天地也然此非天地之功易之功也易苟不明而圣人大中之道不复见于天下后世人欲日肆天理日消阴阳之行必失其叙天地运化或几乎息絶矣其孰与弥纶之哉在天成象有自然之文在地成形有自然之理圣人仰观俯察防之于心易书以作神明由是而显其用变化由是而发其机幽明之故可坐而窥矣出于震而万物以始成于艮而万物以终始终代谢息息不停莫不各得夫死生之正焉顺道则能成其正背道则必害其正圣人达死生于一致故于道能顺死生之说可揆而议矣气聚爲物气散爲变聚散不同理实一致鬼神情状与人无异人之所喜鬼神所喜也人之所欲鬼神所欲也鬼神之情状可稽而见矣圣人知此三者发其蕴于易弥纶妙用于是成之故夫知幽明之故而天理得矣知死生之说而人事修矣知鬼神之情状而敬爱行矣圣人以是诏后世训天下育万物成天地而皆载之于易书故曰能弥纶天地之道也
　　与天地相似故不违知周乎万物而道济天下故不过旁行而不流乐天知命故不忧安土敦乎仁故能爱范围天地之化而不过曲成万物而不遗通乎昼夜之道而知
　　自此而下皆圣人事不曰圣人又不曰易何哉圣人体易而用之于身圣人即易也与天地相似徳之合也天且不违况于人乎知周乎万物而道济天下智仁两得而尽道之中也中故不过旁行而不流委蛇曲折皆当于道也当道而行何流之有乐天知命故不忧恪修在我以安其所受于天也乐天故知命知命则与天爲一矣因时而行又何忧焉安土敦乎仁故能爱由我之安使天下皆得其安而仁道于是爲厚也记曰不能安土则不能乐天安土之功大矣仁爱于是得焉圣人行易于身者如此故功用之见于天地万物者如彼范围天地之化而不过曲成万物而不遗致中和而天地位万物育也一心之微昭格天地天地之化待以陶成圣人之道于斯爲盛通乎昼夜之道而知摄天地阴阳于一已以一贯之而知其所以然也易道至大自我流出其爲知也不亦至欤盖尝论之天地自然之道所以运转今古育成万物者备于易发于圣人之心圣人心法之妙与天地通一之所该万无不举故天地造化之几赖以财成而成位乎上下圣人有补于天地至大其道神矣呜呼易者天地之心也天地之心圣人先得之以着见于易然则易者圣人之心也天地之心即易之心易之心即圣人之心曰凖曰相似犹爲强名辞耳以心观之吾又安知孰爲天地孰爲易孰爲圣人也哉学者当反求诸心以极夫虚静之道心光所烛理自不昧用之于身用之天下固无所往而不冝也可不勉邪
　　故神无方而易无体一阴一阳之谓道继之者善也成之者性也仁者见之谓之仁知者见之谓之知百姓日用而不知故君子之道鲜矣
　　系辞于是原神易所以然而论之神者何易之神也寂然不动感而遂通化育万物无乎不在曰神无方易者何圣人之易也易有太极圣人发之变动不居周流六虚曰易无体无方无体不可致诘肈爲阴阳道以名焉乾坤以定而易行乎其中矣道不偏于阴亦不偏于阳静而爲隂静本乎动而阴中有阳动而爲阳动本乎静而阳中有阴一阴一阳道之中也曰神曰易于是而着继之者善中无有不善也成之者性性皆有是中也仁者有见于仁以道爲仁而用之而道不专在仁知者有见于知以道爲知而用之而道不专在知人受天地之中以生其所以视听食息动作云爲无非易者惟弗觉弗知以自背戾于道道之大全用以不明于天下君子之道爲是而鲜是章言易有中道流出万善复之于性道固无亏或仁或知随见以用民之蚩蚩由焉而已道之全体非君子则莫能尽之圣言及此欲使天下后世因性以修夫善因善以进夫道大中之道我自得之而易之爲神始昭明着见于天下圣人徳业自是而日兴也
　　显诸仁藏诸用鼓万物而不与圣人同忧盛徳大业至矣哉冨有之谓大业日新之谓盛徳生生之谓易成象之谓干效法之谓坤极数知来之谓占通变之谓事阴阳不测之谓神
　　易道之大动无非仁本诸自然莫可测究其用藏矣天地之间自形自色自生自成仁徳所被孰不鼓舞夫圣人体易于身者也而曰不与圣人同忧何邪曰圣人汲汲皇皇爱利万物圣人之心有忧也圣人之道与易同体譬如太虚随物应变果何忧哉盛徳大业所由以生也大业若地故曰冨有盛徳若天故曰日新圣人徳业之盛大本于身发于天下传于后世其道则备于易着于乾坤用于占见于事妙于神后之欲成其徳业者舎此无以尽心焉易变通之书也穷则变变则通通则久八卦之还始终无有穷已天下万物之生出机入机一息不停亦无有穷已圣人体易以辅成万物之生心术之所感召政敎之所格化求所以生之亦无有穷已曰生生之谓易易之生生乾坤阐之占事戒之而又有至神之道以运动于中干一以唱象成于乾坤二以承法效于坤刚柔迭推变化以见吉凶悔吝自是而生占以知来吉可趋也事以通变穷可通也体而行之推而用之平治天下化育万物作之于心应之于天其道甚神超出形数孰穷其用圣人所以参天地之运夺造化之机以道御数而非隂阳之数所能緫摄一本诸此冝其徳之盛业之大克配天地永永而无极也欤
　　夫易广矣大矣以言乎逺则不御以言乎迩则静而正以言乎天地之闲则备矣夫干其静也专其动也直是以大生焉夫坤其静也翕其动也辟是以广生焉广大配天地变通配四时阴阳之义配日月易简之善配至徳
　　易生于圣人之心道之广大克配天地自然之象自然之数自然之理并包天地无有穷极易本无远以言乎远感通之用应而不藏易本无迩以言乎迩不动之体自古固存求之天地凡有貌象声色无非易者圣人先得之列爲乾坤易道以行夫六十四卦皆乾坤之画也乾坤定位易无余蕴矣干阳物也其数则一而道以一行静专动直皆一之所施也物所资始其大无外是曰大生坤阴物也其数则二而道以二应静翕动辟皆二之所承也物所资生其广有量是曰广生广大配天地乾坤之广大也乾坤无体托天地以爲体广大之道舎天地何以见之变通配四时乾坤之变通也自乾坤爲八卦自八卦爲六十四变通莫穷时以序成阴阳之义配日月乾坤之阴阳也阳中于阴其精象月阴中于阳其明象日易简之善配至徳乾坤之易简也干知以易坤能以简合是二美中徳以成呜呼易简爲用大矣此天地之至徳而圣人体之以范围天地曲成万物者也易简之理得而后成位乎其中天之所以运地之所以处四时之所以错行日月之所以代明非易简其何以成功子上下诚能行易简于吾身乎则天地在我以广以大我自得之君天下者不可不尽心于此也
　　子曰易其至矣乎夫易圣人所以崇徳而广业也知崇礼卑崇效天卑法地天地设位而易行乎其中矣成性存存道义之门
　　圣人用易以成其徳业心术之妙与天地爲一所不可得而见也而着诸天下见诸行事曰知曰礼庻几其可以推明之圣人清明之知仰稽于天道徳仁义之化自是而行故徳以之日新圣人中正之礼俯则于地纲纪法度之数自是而出故业以之冨有天地之道圣人实体之于身所以徳业盛大足以配天地而成其能夫圣人非体天地也体易也易与天地非一非二故曰天地设位易行乎其中矣呜呼天命之谓性率性之谓道易道具于所性之中与生俱生率而成之存者存矣若道若义自我流出无不悉契天人之心徳业之崇广其孰御之哉圣人勉后世而进之于易是以发其微端于此云
　　圣人有以见天下之赜而拟诸其形容象其物冝是故谓之象圣人有以见天下之动而观其防通以行其典礼系辞焉以断其吉凶是故谓之爻言天下之至赜而不可恶也言天下之至动而不可乱也
　　圣人稽诸天地验诸河图易道之大自得于心因心以立数因数以立卦三才至理包括无隐卦之成体象固具焉非圣人见天下之赜而有以阐其奥象孰爲而明卦之列位爻以成焉非圣人见天下之动而有以揆其变爻孰爲而定拟形容而象物冝圣人所以发天地之机也象之所存理不得遁道于是乎显观防通以行典礼圣人所以尽经纶之妙也爻之所设时不得违道于是乎通至赜幽深若可恶也圣人言之于象道以之显观而玩之其可已邪至动纷错若可乱也圣人言之于爻道以之通循而守之其可失邪夫圣人徳业之崇广取法于天地而着见于易有象以言至赜有爻以言至动变化之道由之而成使天下皆知趋吉以归诸善易之爲易至是益神矣
　　拟之而后言议之而后动拟议以成其变化鸣鹤在阴其子和之我有好爵吾与尔靡之子曰君子居其室出其言善则千里之外应之况其迩者乎居其室出其言不善则千里之外违之况其迩者乎言出乎身加乎民行发乎迩见乎远言行君子之枢机枢机之发荣辱之主也言行君子之所以动天地也可不慎乎
　　拟象而言言必中理象之所存理不得而遁也议爻而动动必适时爻之所设时不得而违也盖易生于圣人之心着于天地运于阴阳散于万物显于象数君子有言有行于天下非致拟议之诚于易其何以感格天人而有以参天地赞化育以极夫变化之妙哉鸣鹤在阴其子和之一气之应自然之理也君子居一室之近而言之善不善发闻于千里之外亦其气之黙通者然耳盖受形于天地均此一心心同而气同气同而所感召亦同古之君子于言行必致谨诚以三才之道备于一身本无有闲顺其道则得违其道则失在我而已矣言行君子之枢机枢机之发荣辱之主也言行君子之所以动天地也可不慎欤圣人所以警天下后世而勉之也夫出言而善千里应之治所由生也出言而不善千里违之乱所由生也应违在人而治乱成于天地之闲天地与人夫何逺之有哉古者贤圣之君在上日月爲之着明四时爲之顺序阴阳爲之调和天下爲之安平夷狄爲之驯服万物爲之敷畅嘉祥爲之兴发灾戾爲之消弭皆自言行发之而言行之所以至善要在拟议此圣贤所以贵于学也
　　同人先号咷而后笑子曰君子之道或出或处或黙或语二人同心其利断金同心之言其臭如兰
　　自鸣鹤在阴以下圣人发明易之有象本于自然辞之所指不离于象而天地万物之理毫发不违拟象而言言不外理言无有不当者矣而后之说者乃以象爲不足据此何理邪先号后笑以至出处语黙之异皆阴阳内外之象也同人互体巽兑巽风兑说爲号爲笑二人同心谓何二五本皆离位八变爲同人离中虚爲心故曰同心二以离体承干离火干金有革制之道是以利在断金而强梗难化若三之伏戎四之乘墉终莫得爲之闲也互兑兑爲信爲言互巽巽爲仁爲臭同心之言必有仁信之实孚于号令天下悦服故曰其臭如兰云呜呼同人二五以中直之心相与于先终之强梗爲之革化善言布于天下中直之用顾不大邪后之君臣有作冝以是而正其心诚然天地喜之鬼神福之何患乎不相遇也
　　初六借用白茅无咎子曰茍错诸地而可矣借之用茅何咎之有慎之至也夫茅之爲物薄而用可重也慎斯术也以往其无所失矣
　　大过初六以巽体在下巽爲白爲茅卦自震变一变而坤再变而坎三变而巽易坤爲巽曰借用白茅巽爲不果爲进退曰慎之至祭祀之礼借器以茅所以致洁白通明神也君子当大过之初致恭致敬以礼行世如是亦足矣而重之以清洁之徳惟恐不及其所以大过于人而有以恱服天下之心端在此夫往无所失圣人之言不诬也
　　劳谦君子有终吉子曰劳而不伐有功而不徳厚之至也语以其功下人者也徳言盛礼言恭谦也者致恭以存其位者也
　　谦九三爻辞也九三何以爲劳谦谦自师来以震动之体居艮止上惟动故劳迅动以行师其劳可胜旣乎卦位艮山居坤地中坤顺道也卑道也柔道也是爲劳而不伐夫山安静而万物生焉今处地之中莫见其高是爲有功不徳厚之至坤象也夫厚坤之徳也语以其功下人谓不伐不徳在四阴后盖能后巳而先人者也臣道之正莫加于此徳言盛礼言恭以内外卦象而论也其崇若山象徳之盛其顺若地象礼之恭且夫知恭而已内无其徳焉其恭僞爲非所谓谦惟徳盛礼恭则上天喜之人心归之谦于是有终致恭以存其位恭尽于己位自安也禹平水土不矜不伐得此道焉
　　亢龙有悔子曰贵而无位高而无民贤人在下位而无辅是以动而有悔也
　　干上九位在五阳上贵也高也惟过中曰无位位不得中何以行道羣阳居下曰无民阳归于五莫从其亢曰贤人在下位而无辅呜呼有高贵之资而失位失民失贤若此所爲所行其必悖于道矣动而有悔不亦冝乎
　　不出户庭无咎子曰乱之所生也则言语以爲阶君不密则失臣臣不密则失身几事不密则害成是以君子慎密而不出也
　　节初九当用节之初居兑泽下前有互艮以不出户庭爲节取慎密之义也夫君臣何贵于密盖承涣离之后而用节焉一言之漏召祸起争有不可胜言夫节者人情所难躬行以率之慎密以先之号令之行庻乎其必从矣圣人虑及此其恶夫小人之害节者邪
　　子曰作易者其知盗乎易曰负且乘致冦至负也者小人之事也乘也者君子之器也小人而乘君子之器盗斯夺之矣上慢下暴盗斯伐之矣慢藏诲盗冶容诲淫易曰负且乘致寇至盗之招也
　　盗者天下之所甚恶爲天下生民大害未有甚于斯者也易通天地人之蕴圣人慨然见于辞曰作易者其知盗乎意其必有甚高至微之论圣人乃以解之六三爻辞发明之呜呼我知之矣自有天地以来人君以一身位天下万物之上内而奸宄外而夷狄伺闲以肆欲得之志不知其几何相得其人则心术纪纲正于上而盗以之息相非其人则心术纪纲乱于上而盗以之兴此天地阴阳必至之理不待占卜而后可决也夫此隙则彼投犹水之来犹风之至犹火之炎一气之所感召盖有不知所以然而然者今欲以致盗者复使之治盖是犹以水救水以风召风以火救火也而欲幸其一旦息止世固有是理乎呜呼人君观诸此亦可爲动心矣负贩至贱事怀险嗜利义莫之顾惟负则然乘者君子所以载物衞上措天下于安平者也其责任至重乃负贩者乘之此惟利之求彼惟利之趋夺乘之凶将不旋踵夫乘爲天下重器并与乘夺之天下国家其复能保有邪盖小人在位播其恶于天下礼失于上政乱于下礼失故慢政乱故暴奸邪自是生君子自是去民心自是失法度自是废礼乐自是亡骄奢自是作财用自是匮戎备自是弛盗斯伐之复又何疑哉圣人犹惧后世人不我信也继之以慢藏诲盗冶容诲淫意盖曰盗本无心我则启之事实自取无所贻咎云耳六三位下卦坎位上上有互坎以柔履刚位不得中前承震震爲足爲大涂盖小人之贪利至险者也坎爲乘爲寇盗各以象之美恶取之互离爲伐爲冶容坎在下震发之爲慢藏
　　大衍之数五十其用四十有九分而爲二以象两挂一以象三揲之以四以象四时归竒于扐以象闰五岁再闰故再扐而后挂天数五地数五五位相得而各有合天数二十有五地数三十凡天地之数五十有五此所以成变化而行鬼神也干之策二百一十有六坤之策百四十有四凡三百有六十当期之日二篇之策万有一千五百二十当万物之数也是故四营而成易十有八变而成卦八卦而小成引而伸之触类而长之天下之能事毕矣显道神徳行是故可与酬酢可与祐神矣此篇诸儒言之详者皆得而略之大衍圣人作易数也圣人稽诸洛书验之河图易数于是而定夫洛书备天地自然之数自一至十合之爲五十有五此天地生成数也河图以九宫配数至九而止合之爲四十有五河图之数不取十而一与九爲十二与八爲十三与七爲十四与六爲十五居中位以成纵横十五之数十固行乎其中谓河洛之数不同者非也夫十盈数也盈故不能变圣人衍易虚其五而用之易道贵变变故通通故神夫虚五非舍五不用也五其中而五存矣天五黙运中道明焉易之生生不穷与造化通与天地并盖本诸此然则其用乃止于四十有九何邪曰大衍立蓍布数合四十九爲一一已肈见一者何太极也道也分挂揲归自此而起其体五十其用虚一而一不离于用故夫四其十而易以四成一其九而易以九变太极之道周行其闲谓四十有九爲七七数亦非也象两两仪也象三三才也归竒于扐以象闰谓取揲蓍之余以归于扐老阳老阴余数合之三十有八少阴少阳余数合之亦三十有八乘以六位緫二百二十有二求闰之法以二百二十二爲起算数再扐后挂谓左手四揲之余复归于扐曰再扐再扐而复挂一焉曰后挂再扐而再闰之法行矣天数五一三五七九也地数五二四六八十也五者天地之中五位相得而各有合太元一与六共宗以下得之凡天地之数五十有五见于洛书者则然天地之道隂阳之理万物之化神明之用悉备于此故曰所以成变化而行鬼神也变化谓五行四时十二月推运无穷终始万物生生化化莫测其端变化代作有成无已造化之功始获昭著鬼神以行其理则然耳四营而成易以四揲之九于是通而七八九六之数成焉书所由以作也十有八变而成卦三变而一爻立天地人之道曲尽无遗卦所由以成也八卦而小成八卦奠位时序以正隂阳以定六子八物交相致用于宇宙之闲天地造化之理于是小成引而伸之触类而长之自一而八自八而六十四数之所摄象之所该靡有穷尽小大精粗之理形名度数之冝上自道徳下至艺术凡天下所谓能事莫不于此而取正矣盖太极以一运一之所通包括万法天地阴阳万物之理皆不得遁其情故道以之而显惟变所适莫穷其用故徳行以之而神可与酬酢裁天下之变而有余也可与祐神賛天地之化而不匮也呜呼易本无也易以一起圣人清明在躬得一于心神物应之其志以定一之所统了无遗焉以自然之数发自然之象阐自然之理生化之功于此不息而易道于以大明后之学易者诚能致知止之功极静定之理复诚明之性易之爲一我自得之反身以求万物皆备如是而后能尽人道人道尽而后能克配天地其功用至大学者所冝勉旃
　　子曰知变化之道者其知神之所爲乎易有圣人之道四焉以言者尚其辞以动者尚其变以制器者尚其象以卜筮者尚其占
　　此易之变化也易之变化其妙通神圣人实体之故在易爲变化之道在圣人爲圣人之道以言尚辞言无不当以动尚变动无不时言动发于迩变化成于外自然之符也制器尚象器于是无弊卜筮尚占筮于是通神器成而天下受其利筮立而大事爲之决易道之神又孰有加于四者哉
　　是以君子将有爲也将有行也问焉而以言其受命也如向无有逺近幽深遂知来物非天下之至精其孰能与于此
　　诗称帝谓文王岂曰谆谆然谓之文王心与天同文王之心天实啓焉故曰谓君子问焉而以言盖若拟之而后言者君子心法纯一易明乎君子之心教化训迪不违天理言无非易易无非道孰不感服而受命邪无有逺近幽深遂知来物纯一所格也以此酬酢以此制治绰绰然有余裕矣夫天下万物之理不外乎易以心体易以易行世如鉴之设如水之止有形有色皆不能遁其情自非精一不二其能清明在躬有所照烛若此哉或曰君子问易书而后言夫书易之迹也蹈其迹而不明夫道何以致受命之速惟以心体易易全于心有爲有行言无非易兹其所以能有格也欤然则君子之问易在心而不在迹矣
　　参伍以变错综其数通其变遂成天地之文极其数遂定天下之象非天下之至变其孰能与于此
　　易肈于变变成于数其本一也因三而参卦数以定因五而伍爻数以立故参之而六位于是乎备伍之而七八九六于是乎设参伍并用变动不居易道行矣错之如何八卦相错九六之数复错而成爻错则然耳緫之如何自一爲八自八爲六十四乾坤之策三百六十其循无端其应无穷緫则然耳通其变焉隂阳迭推刚柔互易日月星辰之所以运五行四时之所以行昭明着见播在天地序则不愆理则不紊天地之文岂不于此而遂成欤极其数焉自三百有六十以至万有一千五百二十引而伸之触类长之无一物之不具无一理之或遗天下之象岂不遂定于此欤凡此皆易之变也非圣人尽其变而发其蕴于心易几乎息矣故曰非天下之至变其孰能与于此
　　夫易无思也无爲也寂然不动感而遂通天下之故非天下之至神其孰能与于此
　　易有太极象数以生一之未离思爲曷着数肈于一其变无穷象以数显天下之理靡不该焉是易之神也易之爲神果何自阐哉盖圣人神明之几得之于心验之于天发之于数形之于象而至神之道自是而明然则易之神圣人之神也圣人以心体易以身用易以书载易易之至神我心先得寓以象数其理曲尽君子法之发爲至精天下以之受命来物以之遂知其精盖神矣达爲至变可以成天地之文可以定天下之象其变神矣而神之无思无爲寂然不动之体感而遂通之用初不离于精变之闲故夫精变之迹有思有爲也精变之道无思无爲也天下之至神盖太极妙用而圣人先得于心者也
　　夫易圣人之所以极深而研几也惟深也故能通天下之志惟几也故能成天下之务惟神也故不疾而速不行而至子曰易有圣人之道四焉者此之谓也
　　极深至精之用也研几至变之用也精之所烛来物遂知天下之志于此而可通变之所该万象以定天下之务于此而可成夫圣人体易于身故虽高拱一堂之上而能使四方万里之逺志之所存我先知之而必有以通其志务之所在我优爲之而必有以成其务举心于此获应于彼其道不亦神矣夫自至精至变以极于至神易之爲易无余蕴矣圣人之道莫有加于此矣
　　天一地二天三地四天五地六天七地八天九地十子曰夫易何爲者也夫易开物成务冐天下之道如斯而已者也是故圣人以通天下之志以定天下之业以断天下之疑
　　大衍虚五以用天地之数易道以兴一之所通包括无外万物由之而生万务由之而立凡天下之所谓道举无遗于此矣圣人体之得一于心万以之起象数黙用其变无穷志以之通神所格也业以之定神所运也疑以之断神所照也夫天下万物一神耳数变象显理无逃焉至神之道实行乎中学易者清明其心与天爲一即心以求诸数即数以求诸象即象数以求诸变即变以求诸神易道在我而天下之治可以兴矣
　　是故蓍之徳圆而神卦之徳方以知六爻之义易以贡圣人以此洗心退藏于密吉凶与民同患神以知来知以藏往其孰能与于此哉古之聦明睿知神武而不杀者夫是以明于天之道而察于民之故是兴神物以前民用圣人以此齐戒以神明其徳夫
　　蓍卦爻具于易发于圣人之心蓍运无穷神存其中卦体有常知存其中六爻之义变动不居吉凶存其中圣人何爲哉宅心于虚惟道之适如天之行莫窥其朕设是三者以利天下民患可得而同矣夫凶固有患也吉何与于患岂不曰危生于安乱生于治亡生于存吉之爲患有不可胜言者乎蓍之有神理之未形我先得之故曰知来卦之有知象之已着无不备焉故曰藏往自非聦明足以照易睿知足以定易乌能使大易生物之徳洋溢于天下若是哉且夫易道之行难可弭也祸可消也四夷可賔也天下可服也生生大功于是而出威武之神孰可测究故曰其孰能与于此古之聦明睿知神武而不杀者夫夫易圣人非独以善一身盖将以善天下也惟民至愚孰与明易圣人爲是仰稽天道俯察人情亟兴神物前民之用卜筮之道于此而行齐以定之戒以齐之由吾神明以道夫卜筮之神明天下始知所避就而用无不利故曰圣人以此齐戒以神明其徳夫以此洗心圣人用易于一已而阐其道也以此齐戒圣人用易于天下而妙其神也
　　是故阖户谓之坤辟户谓之干一阖一辟谓之变往来不穷谓之通见乃谓之象形乃谓之器制而用之谓之法利用出入民咸用之谓之神
　　阳动而施万物以出阴静而翕万物以入干阳物也故辟户爲乾坤阴物也故阖户爲坤一阖一辟气以之变往来不穷道以之通天地万物之机如枢之运如毂之转不知何时而已是以发于可见有自然之象象寓于形爲备物之器圣人明生于心心合于易制而用之法以之立器以之成天下由吾之化而不知所以爲化其道神矣观夫乾坤之画交错于六十四卦中穷而能变变而能通由包牺氏而下因时制器一本夫十三卦之象所以生之化之养之济之威之教之安之无不备具天下万世至今利焉兹非神之所爲而何欤呜呼易者天地之心也圣人先天地而体其心故制器尚象道通于神乾坤阖辟之功用之在我器成而天下无不蒙其利矣不亦盛乎
　　是故易有太极是生两仪两仪生四象四象生八卦八卦定吉凶吉凶生大业
　　太极者何中也道之大中浑然爲一二以之生虽分于二其一固存两仪谓何乾坤阴阳之别也四象谓何七八九六之数也七八九六何以谓之象盖阴阳之生数五以配五行一爲水二爲火三爲木四爲金五爲土方五行之生形已肈而未着气已见而未成伍之以五而七八九六旋相爲用五土周流其中象乃立焉故自一至六五也自二至七自三至八自四至九亦五也歴五土之位而金木水火之象显矣运爲四时分爲四方凡丽于四皆此象也四象具而八卦作八卦作而吉凶定吉凶定而大业成然则将以建天下之治易其可以不明乎独曰八卦六十四卦皆八卦所错也
　　是故法象莫大乎天地变通莫大乎四时悬象着明莫大乎日月崇高莫大乎富贵备物致用立成器以爲天下利莫大乎圣人探赜索隐钩深致逺以定天下之吉凶成天下之亹亹者莫大乎蓍是故天生神物圣人则之天地变化圣人效之天垂象见吉凶圣人象之河出图洛出书圣人则之易有四象所以示也系辞焉所以告也定之以吉凶所以断也
　　圣人定天下之大业设爲成器立爲卜筮以利天下本之于易稽诸天地验诸四时参诸日月不茍然也天地之闲物无非象象之所在天下法焉故曰法象莫大乎天地四时之运始始终终无有穷已故曰变通莫大乎四时天位乎上吉凶着见不过日月故曰悬象着明莫大乎日月冨贵者崇高之资冨贵非圣人心也圣人必资冨贵以行其道故曰崇高莫大乎冨贵惟圣人爲能明易而发其象器以之立故曰备物致用立成器以爲天下利莫大乎圣人民之蚩蚩迷所适而孰与同其患赜者探之隐者索之深者钩之逺者致之吉凶以定事业以成盖圣人致功于易而体其神将以同民之患蓍所由以兴也故曰探赜索隐钩深致逺定天下之吉凶成天下之亹亹者莫大乎蓍天生神物圣人则之神物谓蓍此法象之见于天地也天地变化圣人效之此变通之见于四时也天垂象见吉凶圣人象之此悬象着明之见于日月者也举日月之大而在天之文悉备矣河出图洛出书圣人则之此亦法象之见于天地而圣人所独得于心者也易道至是而行于天下矣而所以发其几者本于七八九六之四象所以尽其蕴者本于文王周公孔子之辞象示辞告吉凶遂定大业之成端自于此
　　易曰自天祐之吉无不利子曰祐者助也天之所助者顺也人之所助者信也履信思乎顺又以尚贤也是以自天祐之吉无不利也
　　圣人致功于易凡以大明吉凶之理于天下夫数之所摄备消长盈虚之变吉凶由以生也而圣人用易妙与天通有回天之功非数所得而拘摄焉仲尼论易有四象所以示系辞焉所以告定之以吉凶所以断继之曰自天祐之吉无不利呜呼有吉而已数得而摄之哉古之圣人革乱爲治变危爲安易亡爲存用兹道也此大有上九爻辞圣人言之岂无深意云祐者助也天之所助者顺也人之所助者信也履信思乎顺又以尚贤也是以自天祐之吉无不利也圣人因明大有之义俾后世有天下国家者知有大之业本于尚贤尚贤之道本于信顺也何以言之有信顺之心必行信顺之实而后可以得志于天人大有上九履信以感人思顺以应天而又能尊尚贤者俾位乎上贤者民所归人胡爲而不信贤者天所悦天胡爲而不顺信顺之实大着明于此矣百世之业其长久而不替夫大有自干变五变有坤体七变而复归于干干爲天坤众爲人互兑在下曰履信坤复变干下有伏坤曰思乎顺羣阳从之成立于上曰尚贤
　　子曰书不尽言言不尽意然则圣人之意其不可见乎子曰圣人立象以尽意设卦以尽情僞系辞焉以尽其言变而通之以尽利鼔之舞之以尽神
　　圣人作易将以载道而传之天下后世也书不能尽言言不能尽意无他至道之妙见于言者非书可得而悉寓于意者非言可得而穷耳不然虽累千万言亦何补于易哉圣人爲是揲数以起象因象以成卦凡天下情僞不得遯其情圣人之意旣已黙传然后系之以辞以发其象故道以象显言以书尽意以言尽书足于言言足于意皆本于自然之象无毫厘丝髪之差也易之爲道于是无余蕴变而通之爻之所错也鼔之舞之道之所行也天下之吉凶至此而定不亦尽利欤天下之大业因此而成不亦尽神欤
　　乾坤其易之蕴邪乾坤成列而易立乎其中矣乾坤毁则无以见易易不可见则乾坤或几乎息矣是故形而上者谓之道形而下者谓之器化而裁之谓之变推而行之谓之通举而错之天下之民谓之事业
　　阳一爲干隂二爲坤一二旣肈千万斯起至精至变至神之理实藏于是夫三百八十四爻皆乾坤之策所生也易道爲是着明天下故乾坤成列易立乎其中焉乾坤毁则无以见易何也乾坤亦有毁乎盖曰使圣人不立乾坤之名则易之神道莫爲而显而乾坤之用不复变通生成之化亦将郁而弗彰矣易者道也乾坤者器也道形而上神则妙之器形而下体则着之道之与器本不相离散而在天地万物之闲者其理莫不皆然化而裁之以归诸中吉凶自是而定爻之所以变也推而行之以极其用象器自是而立书之所以通也圣人出而有爲夫何爲哉观时防通举易以措诸天下大治以建大功以成其爲事业也孰御之是道也由包牺氏而下莫不用之易十三卦制器变通之序义固明矣
　　是故夫象圣人有以见天下之赜而拟诸其形容象其物冝是故谓之象圣人有以见天下之动而观其防通以行其典礼系辞焉以断其吉凶是故谓之爻极天下之赜者存于卦鼔天下之动者存乎辞化而裁之存乎变推而行之存乎通神而明之存乎其人黙而成之不言而信存乎徳行
　　卦极至赜象所具也辞极至动爻所之也化而裁之中道斯明不有变也其能化乎推而行之象器以定不有通也其可推乎神而明之防之此心也非圣人之洗心莫能明之矣黙而成之见于有行也非圣人之躬行莫能成之矣夫于易而不知所以神明之于先黙成之于后则易道无自而显且将无所用于天下易之爲书殆爲空言而已圣人患焉上系终之以此所以示训于千万世也


　　紫岩易传卷七
　　钦定四库全书
　　紫岩易传卷八　　　　　　宋　张浚　撰
　　系辞下
　　八卦成列象在其中矣因而重之爻在其中矣刚柔相推变在其中矣系辞焉而命之动在其中矣吉凶悔吝者生乎动者也刚柔者立本者也变通者趣时者也吉凶者贞胜者也天地之道贞观者也日月之道贞明者也天下之动贞夫一者也
　　易书有作凡以明吉凶于天下而同民患也故下系首推吉凶贞胜之理使后世学易以着之事业者知所尊尚焉卦列而象具重之而爻成刚柔迭推以尽其变系之以辞而言动吉凶之理大明于兹吉凶悔吝生乎动爻之动也六爻列位有应有与故象以言赜爻以言动夫吉一也而凶悔吝三之动其可不慎乎刚柔者立本者也爻之刚柔也干刚坤柔交错六十四卦之闲六位以成卦之大本于此乎立故曰立本变通者趣时者也爻之变通也老阳老阴之数过之而变生且其刚柔相推往来进退爲变无常而莫不因夫自然之时故曰趣时君子体之用以制动吉凶自是分矣吉凶者贞胜者也吉凶之道本于得失惟贞胜之贞胜凶则无凶矣贞其大乎圣人所以配天地育万物生天下从此出也是故天地之大以贞而观日月之运以贞而明天下之动以贞而治贞者何也一也一者何也道也故曰天下之动贞夫一焉呜呼一之爲用妙矣天得之以清地得之以宁侯王得之以爲天下贞是一也自太极发之而其至中之理黙运于三百八十四爻闲适中则吉过中则凶贞之所以爲贞者因其适中而行之约其过中而反之天下之动虽万变不齐而吾应之以贞莫不适当事几绰绰然有余地曰吉曰凶制变在我斯可常吉无凶而治道用以长久也论易至此不亦神矣乎
　　夫干确然示人易矣夫坤隤然示人简矣爻也者效此者也象也者像此者也爻象动乎内吉凶见乎外功业见乎变圣人之情见乎辞
　　一言尽易之道曰易简而已矣易简易书也故上系论圣人之徳业下系论爻象之吉凶皆首之以此夫干确然拟其诚也诚故无难知之事而示人易矣夫坤隤然拟其顺也顺故无难从之事而示人简矣爻者效此效易简之义也象者像此像易简之理也爻象动乎内吉凶见乎外其以有得于易简则吉失之则凶欤功业见乎变盖因爻之变以趣于中乾坤易简我自得之功业以成圣人之情见乎辞盖圣人忧天下后世而思与之同患辞之所指曲尽爻变生物之情于是而得呜呼天下本无事也诚能指诸爻象考诸吉凶因天地之自然顺万物之常理行其所当爲而不行其所不可爲清明其性以奉天心何凶咎悔吝之复起惟夫性以情动情以欲肆欲以物迁邪僞滋生天理蔑弃易简至善于是而丧内之不足以利一身外之不足以利天下而乾坤妙用始不明于天下天下万物将不得遂其生矣圣人忧天下后世之情切着于辞其亦有所不得已邪
　　天地之大徳曰生圣人之大宝曰位何以守位曰仁何以聚人曰财理财正辞禁民爲非曰义
　　天地好生大徳自易简中来阳舒阴惨皆所以成生物之功圣人配天地而行其易简之道则亦有仁义而已矣夫仁立而天下归之非行义以爲之辅其能生物乎不然仁或几乎息也理财在正辞在禁民爲非恭俭节用我之不行而强人以行辞之不正者也辞正矣而天下不肯相率爲俭且莫知礼法之循禁民爲非又乌可已邪玩节卦泽中有水之象圣人之情得矣
　　古者包牺氏之王天下也仰则观象于天俯则观法于地观鸟兽之文与地之冝近取诸身逺取诸物于是始作八卦以通神明之徳以类万物之情作结绳而爲网罟以佃以渔盖取诸离
　　卦起于数而理备于象包牺氏得易于心者也其临涖天下以自一至八之数拟诸卦而定之复着自然之象于天地之闲用以配易而阐其义凡象之在天法之在地与夫鸟兽之有文土地之所冝莫不心通而黙识焉由身至物无有逺近取之不遗八卦用是而成于书故曰于是始作八卦神明幽深之徳至此而显万物不齐之情至此而尽其用妙矣呜呼天地之闲举无非易情生智昧心精以亏故易自易象自象方且爲物迁变失其本元尚乌能融此一心于天地万物之表发其至理具之象器以爲天下后世利哉古者民未粒食未知火化网罟之作所以生之也盖取诸离求诸丽焉者耳而中虚之义则存其中
　　包牺氏没神农氏作斲木爲耜揉木爲耒耒耨之利以教天下盖取诸益日中爲市致天下之民聚天下之货交易而退各得其所盖取诸噬嗑
　　包牺氏之智非不能教天下以耒耨而粒食之也包牺设爲网罟而已必待神农爲之何邪盖时数之所未至而民心未以爲便利圣人不先时而强之也故夫易者因时而已矣因时而易以奉天心变通尽利道乃行焉是易之所以爲神也夫风雷爲益有木动之象巽工在上致斲揉之功坤土承之兴稼穑之利圣人所以教天下而益之也故曰盖取诸益噬嗑以雷电成体离爲日卦自巽变巽爲近利市三倍是谓日中爲市致天下之民坤众承之也聚天下之货离丽居之也噬而合合而决天下以市道交者如此故曰盖取诸噬嗑呜呼圣人有作必思所生养天下于先包牺之网罟神农之耒耨莫不皆以生养爲心圣人之仁也若夫日中爲市致民聚货以尽其利则有义存乎其中然则圣人之爲义亦本诸利乎曰圣人所谓利使天下交相利非若后世之利其身利其国者所爲也不然干何取于元亨利贞四徳哉
　　神农氏没黄帝尧舜氏作通其变使民不倦神而化之使民冝之易穷则变变则通通则久是以自天祐之吉无不利黄帝尧舜垂衣裳而天下治盖取诸乾坤上古之时民知生养而已黄帝尧舜以已之心因民之心以民之心因天地之心其事有不得不变其道则民莫知所以然而神夫圣人非私意于变之也易穷而变本诸自然有不可不因焉者也何以知其爲易之穷邪夫网罟耒耜之兴而辅之以致民聚货之事民粒食而趋利争讼之所由生巧僞之所由起也是易之穷也是安可不变邪变故通通故久垂衣裳而天下治黄帝尧舜之所以爲神化也欤在上曰衣在下曰裳衣裳之制无爲而示于上礼法之化不言而行于下争讼以息巧僞以除其爲大治孰御哉乾坤尊卑衣裳之义也
　　刳木爲舟剡木爲楫舟楫之利以济不通致逺以利天下盖取诸涣服牛乘马引重致逺以利天下盖取诸随重门击柝以待暴客盖取诸豫断木爲杵掘地爲臼臼杵之利万民以济盖取诸小过木爲弧剡木爲矢弧矢之利以威天下盖取诸睽上古穴居而野处后世圣人易之以宫室上栋下宇以待风雨盖取诸大壮古之葬者厚衣之以薪葬之中野不封不树丧期无数后世圣人易之以棺椁盖取诸大过上古结绳而治后世圣人易之以书契百官以治万民以察盖取诸夬
　　凡此皆变通之道而时之所当爲有不得不然者也自包牺以至尧舜其所以生养天下而教之之道得矣古者民至老死不相往来黄帝尧舜而来洪水旣定民得平土居之鸟兽之害除稼穑之功着人用滋繁则夫设舟楫以济不通别牛马以任逺重是可一日而但已乎重门系柝防侵陵也断木爲杵掘地爲臼而食可足也弧矢之利以威天下而兵以设也宫室之制使之安身也棺椁之用使之送死也终以书契如上所陈非书契则其事无以行也呜呼观十三卦制器之序圣人治天下国家之道备尽于此矣其先后本末之冝稽之可以爲法用之可以爲治更歴数圣若出一圣人之心而天下四海之心无不安之夫圣人无心以天爲心天时未至圣人不先之天时旣至圣人不后之兹所以神化之妙与民同心而有不可测识者欤凡象之取木皆自巽来或因卦体互见而取焉涣爲卦风行水上乘木有功故舟楫取之涣随爲卦乾坤互备动说而随故牛马取之随豫爲卦艮震迭见互坎在中有备豫不虞之义故重门取之豫小过爲卦震动于上艮止于下有过以济物之义故臼杵取之小过睽爲卦水火用事戎器着象天下睽离非兵曷威故弧矢取之睽大壮爲卦阳实承之阴虚以覆宫室之义以壮爲美故宫室取之大壮大过爲卦上下互巽阳藏其中送死之义不嫌于过故棺椁取之大过若夫夬之书契取义在决书契不立器何以通终以取诸夬义不茍然是爲十三卦之象而制器者尚之也
　　是故易者象也象也者像也彖者材也爻也者效天下之动者也是故吉凶生而悔吝着也
　　易无非象数立而象具矣所以神而明之则自于圣人行象也者像也言象之所从本诸天成诸人也且夫书不尽言言不尽意圣人立象以尽意系辞焉以尽其言是言必拟于象象必参于意后之学者乃欲舍象以求言意之旨胡可得哉彖论一卦之体而道之变动则效于爻吉凶以生悔吝以着圣人同民之患舍是固无以行于世也系辞于十三卦制器之后发爻象之蕴示吉凶之生盖以明夫圣人有作因时奉天以兴大利初非任私智爲之兹其所以自天祐之吉无不利也欤
　　阳卦多阴阴卦多阳其故何也阳卦竒阴卦耦其徳行何也阳一君而二民君子之道也阴二君而一民小人之道也
　　阳者乾道也天道也君道也父道也夫道也阴者坤道也地道也臣道也子道也妇道也大而得专者爲阳小而不得专者爲阴得专故所緫治者众阴则反此所谓君子小人之道凡以明夫阳大阴小耳观夫阴阳之理而得失以明吉凶着见焉是以阳贵刚贵健贵唱阴贵柔贵顺贵和
　　易曰憧憧往来朋从尔思子曰天下何思何虑天下同归而殊涂一致而百虑天下何思何虑
　　圣人于是发明致一之义咸九四位互干中憧憧于二阳之思二阳以类从之呜呼咸感之道大矣圣人所以成天地育万物一本诸此究其极要自私念不起中来是以大中至正之道大明于天下施及蛮貊无不感化九四致思于二阳固不失其爲正而私狭之心殆未足以尽咸感也夫天下虽大理本同归道则一致诚能以至公爲心顾何所往而不通哉
　　日往则月来月往则日来日月相推而明生焉寒往则暑来暑往则寒来寒暑相推而岁成焉往者屈也来者信也屈信相感而利生焉尺蠖之屈以求信也龙蛇之蛰以存身也精义入神以致用也利用安身以崇徳也过此以往未之或知也穷神知化徳之盛也
　　凡此皆圣人极论同归一致之理观诸天地验诸万物其往来之相推屈伸之相感莫非自然而妙理实存乎其中是故日月迭运而大明以着寒暑潜移而岁功以成不有往也来何以兴不有屈也信何以见往来屈信交相还复以成大利涂虽有殊致则归一营营思虑之闲而欲以已之私智见诸行事岂不重拂于天理而亦奚补乎事哉是故尺蠖之行其屈乃所以求信龙蛇之变其蛰乃所以存身天地之间物各有理圣人泛观物理而用之于身进退之所宜精神之所舎几何而不脗合于道邪是故精义入神以曲尽天下之理而用因以致利用安身以深体夫应变之道而徳因以崇如尺蠖之屈信以屈求如龙蛇之蛰身以蛰存常因自然不违天心过此以往道通于神天下利之莫知所以爲利曰未之或知夫然故穷妙物之神而不遗知天地之化而不昧徳之盛大莫有加矣后之学圣人思其所以屈求其所以蛰神化之道得之在我其于经天地利万物或庻几焉
　　易曰困于石据于蒺藜入于其宫不见其妻凶子曰非所困而困焉名必辱非所据而据焉身必危旣辱且危死期将至妻其可得见邪
　　圣人出而致用莫忧乎小人之或爲我害也自困于石据于蒺藜以下深明小人情状剧言之至于再至于三庻几夫世之爲小人者知所戒惧而改悔焉圣人忧天下后世之心不其仁矣夫其义并详见于爻说
　　易曰公用射隼于高墉之上获之无不利子曰隼者禽也弓矢者器也射之者人也君子藏器于身待时而动何不利之有动而不括是以出而有获语成器而动者也
　　遇其事而无其器君子弗爲也有其器而无其时君子弗行也君子者务尽天人之道而已矣
　　子曰小人不耻不仁不畏不义不见利不劝不威不惩小惩而大诫此小人之福也易曰屦校灭趾无咎此之谓也善不积不足以成名恶不积不足以灭身小人以小善爲无益而弗爲也以小恶爲无伤而弗去也故恶积而不可掩罪大而不可解易曰何校灭耳凶
　　呜呼圣人论小人情状于是无余蕴矣小人惟欺其心以欺于天故于不仁不义之爲行之无愧而原其设心不过爲身谋也身之所安则冒昧必图之曽何有于天乎傥非利以劝之于前威以惩之于早彼将一肆所欲爲而负大恶于千百载之下是以圣王奉天行事以施赏罚折其萌芽杜其微眇絶其本源非徒不使小人之恶得加施于天下亦将以惊惧保全之俾无抵于灭耳之凶也后之有天下其可于小人初起而谓其无能爲也而略之不问哉
　　子曰危者安其位者也亡者保其存者也乱者有其治者也是故君子安而不忘危存而不忘亡治而不忘乱是以身安而国家可保也易曰其亡其亡系于苞桑大人休否在未否之前惟其以天爲心而不以一已爲心是以能不亡也虑亡之诚念念不置是宁有过举者邪苞桑义见爻辞
　　子曰徳薄而位尊知小而谋大力小而任重鲜不及矣易曰鼎折足覆公餗其形渥凶言不胜其任也
　　自昔居台鼎之任徳知力三者一有阙则弗能胜其事而况俱不足者乎宰相以徳爲主有徳而无智则不足以应变有智而无力则不足以镇浮若夫徳之不立虽有智力亦无以感格天人而措天下于治矣徳其贵乎鼎九四以阳承阴位不中正而又下应于隂徳薄也位离明下知小也互兑兑毁力少也
　　子曰知几其神乎君子上交不谄下交不渎其知几乎几者动之微吉之先见者也君子见几而作不俟终日易曰介于石不终日贞吉介如石焉宁用终日断可识矣君子知微知彰知柔知刚万夫之望
　　静止之功成于内则光明所烛自得于心理之几微何有不照不待深思而后得也君子获天之祐吉无不利知此而已夫涉世而动与吉防其道不亦神矣乎方天下悦豫时六二居大臣正位不谄不渎以交孚于上下中正之道上合于天上无附丽之嫌下无狎比之失全身逺害而礼行朝廷微彰柔刚用之以中可以折权势之气可以消淫佚之心有补于豫治甚大呜呼读礼传大学篇君子知几之道其尽于此矣学者安可一日于是书而忽之哉
　　子曰顔氏之子其殆庻几乎有不善未尝不知知之未尝复行也易曰不逺复无祗悔元吉
　　众人之所忧颜子不以爲忧圣人之所乐颜子自得其乐心之虚静可想而见矣不善之来也岂不坐照而悉了之邪如鉴之明尘自不止如水之清形自不昧兹盖必然之理语所谓不贰过谓其不复有过心生正不逺复之义若夫圣人之从心则又进于此矣
　　天地絪缊万物化醇男女构精万物化生易曰三人行则损一人一人行则得其友言致一也
　　一之用大矣天地万物所以成化育之功起诸此也一之本在心心茍通一格化之功其孰能御夫三人行而损一人岂非道义之感所造不同容有二三其心者邪此周公所以辅相成王茂建大治毕召之徒皆不足以拟其专也周公损下上受其益
　　子曰君子安其身而后动易其心而后语定其交而后求君子脩此三者故全也危以动则民不与也惧以语则民不应也无交而求则民不与也莫之与则伤之者至矣易曰莫益之或击之立心勿恒凶
　　君子之动将以有爲也身之不安则必有悖道之事动能有功乎君子之言将以出令也心之不易则必有拂理之言语能有格乎君子之求人将以济治也无交而求则心已不同矣求能有得乎是三者发于心作于身而其事之从违则系诸天下百姓如影之从如响之随断然有不可易者夫天下一心心法所存不约而感民虽至愚神则不殊此无他一心之所通也益上九立心勿恒旋致或击之凶夫子以是系之辞盖曰天下之祸常起于动作语言用舎之闲有国有邦者不可不慎也
　　子曰乾坤其易之门邪干阳物也坤阴物也阴阳合徳而刚柔有体以体天地之撰以通神明之徳其称名也杂而不越于稽其类其衰世之意邪
　　乾坤之数旣设易于是而行相应相感阴阳有交通之徳或九或六刚柔有不易之体徳合而体分象斯立焉天地之撰自是而体神明之徳自是而通天地之闲貌象声色莫不皆有自然之撰刚柔迭居天地之撰毕着于象象立而神明妙用即之可求徳故通焉君子法之而吉凶与民同患之道备尽于此矣称名不越不外乎一理也名固万殊理归一致圣人先得夫理而名又乌乎越邪呜呼至徳之世吉凶得失之道泯然爲一徳失而后易作衰世之意圣人有不得已焉者也
　　夫易彰往而察来而微显阐幽开而当名辨物正言断辞则备矣其称名也小其取类也大其旨逺其辞文其言曲而中其事肆而隐因贰以济民行以明失得之报太极本乎一而万理俱融往者不得隐其理来者不得遁其情数之所摄自无遗也微显若八物之显而道则微也阐幽若八卦之幽而义则阐也当名事理之称也辨物阴阳之分也正言言不失其正也断辞辞以明夫象也易书有作合是四者而大备矣其称名也小其取类也大道之所在一尘之微可以该万有也其旨逺与天地同心不可浅求也其辞文本之自然如四时错行也其言曲而中委曲而约之使归于中也其事肆而隐直肆而体之则可以通于神也圣人何区区于此哉或因或贰极尽变常之道使天下后世知所避就以悉趋夫中正之域吉凶之理至是而大明矣
　　易之兴也其于中古乎作易者其有忧患乎是故履徳之基也谦徳之柄也复徳之本也恒徳之固也损徳之脩也益徳之裕也困徳之辨也井徳之地也巽徳之制也履和而至谦尊而光复小而辨于物恒杂而不厌损先难而后易益长裕而不设困穷而通井居其所而迁巽称而隐履以和行谦以制礼复以自知恒以一徳损以逺害益以兴利困以寡怨井以辨义巽以行权九卦之序文王用之而夫子实明之或曰履也谦也复也用数之一恒也损也益也困也井也用数之三巽用数之四或曰履用九谦用十此悉以卦次言之是皆臆论也文王当危难之世上忧天子下忧百姓汲汲然増修其徳故于易取九卦之徳以成其徳文王之身文王之时文王之事徳之可爲无出于九卦而文王躬行是徳卒成其圣呜呼至矣哉卦之取九盖变通之道终始而不息焉者也履者礼也徳莫大于礼礼莫大于躬行躬行而徳积故曰履徳之基也徳立而矜心生焉人之常情也若是则违拂天人之心徳以浸堕持之以谦其徳日进故曰谦徳之柄也履而能谦情可制也心可一也性可复也道可得也徳之大本于是而得故曰复徳之本也知复矣弗能恒焉其静必变复无益也故曰恒徳之固也恒而后能损用损致虚不善之端由以消靡故曰损徳之修也损故益益故裕裕始于吾身而用及于天下故曰益徳之裕也徳至于益徳旣成矣不有困也徳何以明故曰困徳之辨也在困不挠道斯可行生利大功自是而兴故曰井徳之地也井功上出施及天下权之不知必失厥中巽以立制中道乃行故曰巽徳之制也是九卦之徳也中和内充厥徳爲至曰履和而至道尊于已光被上下曰谦尊而光至静至虚莫见其朕曰复小而辨于物始终万变其一自若曰恒杂而不厌克已于此天下归仁曰损先难而后易徳之日新与天地并曰益长裕而不设于事则钝于道则亨曰困穷而通渊乎其静人自资之曰井居其所而迁斟酌应变莫测其用曰巽称而隐是九徳之用也履以和行制行于身也谦以制礼行礼于人也复以自知尽性以至命也恒以一徳久于其道也损以逺害僞消而诚积也益以兴利利已以利人也困以寡怨取必于天也井以辨义随取而冝之也巽以行权中正以揆之也是九卦之功也文王之所以爲文舍九卦无以见之矣不然尝试于六十四卦之中求所以爲徳者而附之九卦吾未知其不可也
　　易之爲书也不可逺爲道也屡迁变动不居周流六虚上下无常刚柔相易不可爲典要唯变所适其出入以度外内使知惧又明于忧患与故无有师保如临父母初率其辞而揆其方旣有典常茍非其人道不虚行易以载道于易书而违之是背道也其何以行于世哉易本于天肈于数形于象具于卦变于爻成于自然盖太极之道在天地先以我至虚流出万有圣人防太极于一心因其自然揲数以出之立象以阐之设卦以命之画爻以通之天地神明之理隂阳不测之用万物无穷之化自形自色自纤自悉神理妙用緫括无遗舎易而天地之理或几乎息隂阳之用或几乎泯万物之化或几乎絶矣是故易道尚变非故多变也数不得不变圣人不得于易而不变之是故六爻之位谓之六虚其道自太极虚中来惟变所适脗合于天地隂阳之数圣人体其虚而用之天下万物由是而得其生故爻之有变非徒变也刚柔迭推出入以度外内使天下知所戒惧以明夫避凶趋吉之理凛乎若临渊冰惕乎若登岐坂去不善之心以从于善不待师保如临父母之畏焉呜呼易之有功于天下深矣率辞揆方圣人所以用易于天下也用易于天下者必因其时典常之设时所冝也然茍非其人其心固已异于太极矣道其行哉道其行哉
　　易之爲书也原始要终以爲质也六爻相杂唯其时物也其初难知其上易知本末也初辞拟之卒成之终若夫杂物撰徳辨是与非则非其中爻不备噫亦要存亡吉凶则居可知矣知者观其彖辞则思过半矣
　　夫干大明终始六位时成而岁功之运千古不息是故易书之作莫不因天地万物之终始而立其体焉六爻之设刚柔迭移非故爲是纷纷也时物迁变与天地相终始有不得不然者矣其初难知事未着也其上易知象已成也杂物撰徳刚柔之体错杂不一而天地阴阳之徳于以显明也辨是与非得中爲是过中爲非徳之至中是非之所分也非中爻不备感求应与之道备于中爻而存亡吉凶可坐而照也呜呼易道甚大用之于天下国家亡可存凶可吉而易当求之于复复其心以极于虚静之道易可学焉爲臣者冝尽心于此然后以之而导其君庻几夫忠臣之爲也
　　二与四同功而异位其善不同二多誉四多惧近也柔之爲道不利逺者其要无咎其用柔中也三与五同功而异位三多凶五多功贵贱之等也其柔危其刚胜邪二逺故誉四近故惧而所谓逺近者自权势之相敌爲辞也二之柔中其臯防稷契之伦欤若伊尹周公则有不可不惧焉者耳三五同功诸侯之于天王功固一也齐威晋文之于周有凶徳矣文武成王功可胜计邪文武成王之徳刚是以胜幽厉平王之徳柔是以危
　　易之爲书也广大悉备有天道焉有人道焉有地道焉兼三才而两之故六六者非它也三才之道也道有变动故曰爻爻有等故曰物物相杂故曰文文不当故吉凶生焉
　　易作八卦天地人之道悉备其中一天也二地也三人也兼而两之则一与二爲地三与四爲人五与六爲天太极中道于是乎行中无定体随所在爲中变动不居周流六虚道之所行爻之所存也物谓刚柔之物刚柔相杂自然之文成乎其中天地日月之所以运隂阳四时之所以成莫不一本于自然而人事则体之文之不当数所摄也君子趋中则吉小人背中则凶君子常居其吉小人常居其凶吉凶之生自文不当中来故夫圣贤用易有安无危有治无乱有存无亡凡以明易之心而已矣然则学之爲圣贤事其可一日已乎
　　易之兴也其当殷之末世周之盛徳邪当文王与纣之事邪是故其辞危危者使平易者使倾其道甚大百物不废惧以终始其要无咎此之谓易之道也
　　呜呼读易而圣人之心可见矣圣人忧天下后世之爲君臣与夫凡有生于天地间不知钦畏修已以自蹈安平无事之域是故辞不得不危知危而危之则平于危而易之则倾平故吉倾故凶其道甚大心法之一与天地并盖周流于太虚之闲而莫知其纪极者也而象之所示百物不遗因象求意道可得焉若夫爻之终始吉凶微着悉具其中一失厥理凶吝随生考象玩爻以危爲惧易道之大得之在我斯可与天下同其忧患吉凶矣用顾不大邪
　　夫干天下之至健也徳行恒易以知险夫坤天下之至顺也徳行恒简以知阻能说诸心能研诸侯之虑定天下之吉凶成天下之亹亹者
　　易以乾坤成书干一坤二周流于六十四卦之中惟一故健惟二故顺健而不繁险以之知顺而不难阻以之知险阻者天下之至情而乾坤之画动于此险阻之几着于彼盖阳陷于隂则爲险隂困于阳则爲阻乾坤得隂阳之变险阻以明大中至正之道于是通焉天下始知所以避就于吉凶而亟趋夫中正之域矣能说诸心顺天下之心而明示以吉凶天下之心孰不说也能研诸侯之虑精有爲有行者之虑而成就其亹亹之诚诸侯之虑以之研也惟说心故能研虑岂不曰吉凶之理旣定君子于是可以有爲有行者邪诸侯有民人有社稷其虑爲危故独取诸侯言之若众人之虑则有无浅深固自不齐也
　　是故变化云爲吉事有祥象事知器占事知来天地设位圣人成能人谋鬼谋百姓与能
　　圣人于易得乾坤之易简而曲尽其变化云爲之道有吉而已凶莫加焉吉祥之几已爲先着象事知器器成而天下以之利占事知来蓍立而大疑以之决天地设位于上下成能实待于圣人其道孰先此于二者人谋谋之人以尽其智也鬼谋谋之鬼神以尽其神也圣人之制器设蓍夫岂任一已之私意爲之哉此百姓之所以与能而莫不便利之以迄于今也
　　八卦以象告爻彖以情言刚柔杂居而吉凶可见矣变动以利言吉凶以情迁是故爱恶相攻而吉凶生逺近相取而悔吝生情僞相感而利害生凡易之情近而不相得则凶或害之悔且吝
　　自八卦以象告圣人于是论易之情易复于性莫见其朕爻以效动情乃生焉凡易之情天地万物之情也刚柔杂居而情生情生而吉凶见矣变动以利言吉凶以情迁变动以成天下之大利而吉凶之迁则自乎其情情得其正爲吉情夫其正爲凶爱恶相攻逺近相取情僞相感皆情之所也爱恶之正吉生焉爱恶不正凶生焉悔吝者吉凶之未着悔可至于无悔相取之闲一有失正悔吝随之是其可不慎邪若夫情僞之感其端甚微其兆甚大情本于诚僞入于邪感与见于己利害形于事易书尽天下之情僞在学者诚意以明之而已矣凡易之情近而不相得则凶或害之悔且吝申言爱恶逺近之情也圣人忧天下后世而作易故所以垂训纤悉备尽呜呼至矣夫
　　将叛者其辞慙中心疑者其辞枝吉人之辞寡躁人之辞多诬善之人其辞游失其守者其辞屈
　　圣人于是论易之辞圣人立象以尽意设卦以尽情僞系辞焉以尽其言圣人之辞本诸天理自然之文与道适契六辞之设爲诸子百家言爲异端言也诸子百家不明于道而驰骋于辞惟吉人之辞虽未足以尽道亦庶几乎有常而不敢支离其说者焉是皆作之于心见之于言害道害政爲弊至大不可不察也观六辞而圣人之辞若日星之丽天虽歴千万年焕乎有不可掩者矣呜呼辞六而巳凡天下之有言靡不曲尽其情其一吉其五凶辞其可不慎欤非得道之中正者遽可着之于辞欤将叛谓叛于理叛于道叛于事知其不可言而言之不可爲而爲之故慙也
　　紫岩易传卷八
<经部,易类,紫岩易传>
　　钦定四库全书
　　紫岩易传卷九　　　　　宋　张浚　撰
　　说卦
　　昔者圣人之作易也幽赞于神明而生蓍参天两地而数观变于隂阳而立卦发挥于刚柔而生爻和顺于道德而理于义穷理尽性以至于命
　　天地之神明圣人之神明也天地赞圣人以生蓍圣人发神明之妙用参天九之也两地六之也九六之数定而易道行矣独取诸九六立乾坤之数曰数云观变隂阳观蓍之变也发挥刚柔揆变之体也道德至奥义其着见者焉性理至微命其一定者焉易具太极之中道德合而为一初非沦于太髙失之矫拂而不可行于天下者故辞之所指无在不宜义其理防是故穷天地万物之理若隐若显皆不得遁其情尽已之性以尽人之性尽人之性以尽物之性尽物之性可以赞天地之化育天地万物吉凶死生之数皆系于易顺易则治悖易则乱易之为道不亦妙乎
　　昔者圣人之作易也将以顺性命之理是以立天之道曰隂与阳立地之道曰柔与刚立人之道曰仁与义兼三才而两之故易六画而成卦分隂分阳迭用柔刚故易六位而成章
　　性命之理中道也文王兼三才以发太极之蕴三极之道于是而着吉凶始太明于天下得中则吉失中则凶莫非理之自然故曰将以顺性命之理焉分隂分阳天地人之隂阳也迭用柔刚九六交错之柔刚也画言其数位言其序
　　天地定位山泽通气雷风相薄水火不相射八卦相错数往者顺知来者逆是故易逆数也
　　伏牺氏以数画八卦自一至八九实周流乎其间天地定位上下分也山泽通气气之感也雷风相薄势之激也水火不相射性之反也此八物者或分或感或激或反相与致用于宇宙之内而万物以成八卦之错错此而已八卦相错而八物之象通变不穷时有往来道则一致考千古于目睫之前明百世于指掌之近皆不离夫六十四卦中易之逆数道通神矣然圣人用易能逆而变之非特逆知其吉凶而已也
　　雷以动之风以散之雨以润之日以暄之艮以止之兊以说之干以君之坤以藏之
　　动散润暄见于用故以物言止说君藏本于道故以卦言动之于始藏之于终始终生化莫知纪极是易之神也
　　帝出乎震齐乎巽相见乎离致役乎坤说言乎兊战乎干劳乎坎成言乎艮
　　帝之出也万物莫不出帝与万物非一非二舍万物而帝之为神亦不可得而见矣说万物终始万物非艮兊得专之故曰言云
　　万物出乎震震东方也齐乎巽巽东南也齐也者言万物之洁齐也离也者明也万物皆相见南方之卦也圣人南靣而听天下向明而治盖取诸此也坤也者地也万物皆致养焉故曰致役乎坤兊正秋也万物之所说也故曰说言乎兊战乎干干西北之卦也言隂阳相薄也坎者水也正北方之卦也劳卦也万物之所归也故曰劳乎坎艮东北之卦也万物之所成终而所成始也故曰成言乎艮
　　木落粪本万物致养于坤其孰不然万物役役皆为坤之役自有宇宙一息不停夫坤何为者邪
　　神也者妙万物而为言者也动万物者莫疾乎雷挠万物者莫疾乎风燥万物者莫熯乎火说万物者莫说乎泽润万物者莫润乎水终万物始万物者莫盛乎艮故水火相逮雷风不相悖山泽通气然后能变化既成万物也
　　帝与万物相终始有神以运动乎其中至神功用于六子动之挠之燥之说之润之终始之万物之生成悉系于兹其序则文王八卦之序也泽不足以尽说物之道而万物所甚说莫过于泽前言兊以说之谓泽不足以尽说也若夫终万物始万物艮实司其任山静而已乌能成始终于一致防水火相逮相资以致用也雷风不相悖相成以施化也山泽通气相感以利物也变化之道于是而兴神之妙物有不可致之者此也自天地定位而下本八卦相错者言之自水火相逮而下本六子之变化者言之是以其辞之不同
　　干健也坤顺也震动也巽入也坎陷也离丽也艮止也兊说也
　　凡此皆隂阳自然之性坎陷于隂有出险之道不终陷也故曰习坎云
　　干为马坤为牛震为龙巽为鸡坎为豕离为雉艮为狗兊为羊
　　马况健牛况顺龙况变动巽何以为鸡鸡知时巽之权也坎何以为豕豕北方至隂之物其色黒其位为智也离之雉文明也艮之狗善守也兊之羊说顺也
　　干为首坤为腹震为足巽为股坎为耳离为目艮为手兊为口
　　干为首唱之于始也坤为腹容之于终也震为足有行也巽为股随震也震动于下巽则权之坎为耳天一所通也离为目地二所中也艮为手止也兊为口说也
　　干天也故称乎父坤地也故称乎母震一索而得男故谓之长男巽一索而得女故谓之长女坎再索而得男故谓之中男离再索而得女故谓之中女艮三索而得男故谓之少男兊三索而得女故谓之少女
　　干索于坤为男阳为主也坤索于干为女隂为主也此隂阳相感之义
　　干为天为圜为君为父为玉为金为寒为氷为大赤为良马为老马为瘠马为驳马为木果
　　金干体也干何以玉以其体常而尽变故欤为寒氷位在亥前卦起于子为大赤至阳赫赫为良马健而有顺体为驳马五色备为木果生生不穷
　　坤为地为母为布为釡为吝啬为均为子母牛为大舆为文为众为柄其于地也为黒
　　为布万物芒芒广无不被为釜熟物而化之为吝啬阳动施隂翕静为子母牛至顺之性无时而已为文阳一隂二错杂为文山川草木炳然于下为众为柄万物依坤以出入生物之柄在坤其于地也为黒至隂之色
　　震为雷为龙为元黄为旉为大涂为长子为决躁为苍筤竹为萑苇其于马也为善鸣为馵足为作足为的颡其于稼也为反生其究为健为蕃鲜
　　为龙苍龙直东方变化不常为元黄坤体一索于干为震得元黄之正云为敷万物敷生为大涂物自震出为苍筤竹以色取阳动于一贯四时而不改为萑苇蔓行相连其生不穷一阳之动似之其于马也为善鸣干动于下为馵足为作足后足左白曰馵震地在左而德配于巽其于稼也为反生一阳之复则然
　　巽为木为风为长女为绳直为工为白为长为高为进退为不果为臭其于人也为寡髪为广颡为多白眼为近利市三倍其究为躁卦
　　为绳直风之鼓物甲拆齐一巽之绳直取齐一也为工巽以入之惟工则然为白万物洁齐为长为髙干阳在上巽顺而升为进退柔道多疑巽一索于干以柔遇刚进退其心为不果果断非用权事为臭物致洁则香逺闻其于人也为寡髪为广颡隂不敷于上故寡髪二阳广颡象为多白眼离为目巽一隂在下万物洁齐而未相见也为近利市三倍巽以权之也
　　坎为水为沟渎为隐伏为矫輮为轮其于人也为加忧为心病为耳痛为血卦为赤其于马也为美脊为亟心为下首为薄蹄为曵其于舆也为多眚为通为月为盗其于木也为坚多心
　　为水为沟渎泉始达为隐伏阳陷于隂为矫輮水之行也其象如此为轮矫輮之功为加忧为心病为耳痛阳陷之应为血卦为赤至阳生于坎中赤阳正色为美脊为亟心干阳居中阳健而动为下首水性趋下为薄蹄一隂处于下为曳阳陷而隂病之其于舆也为多眚坤为大舆坎中刚而上下俱柔失坤之性刚陷必拆为通习坎故通为盗隂始陷阳其情贪其中险其于木也为坚多心刚在中
　　离为火为日为电为中女为甲冑为戈兵其于人也为大腹为乾卦为鼈为蠏为蠃为蚌为其于木也为科上槁
　　为甲胄为戈兵火炎兵象也甲冑取外刚义为大腹中虚有容为科上槁火性进上
　　艮为山为径路为小石为门阙为果蓏为阍寺为指为狗为鼠为黔喙之属其于木也为坚多节
　　为山为径路山径象阳之在上万物之出入至艮而止所由行者鲜矣为小石有动止之象焉为门阙万物出入之机为果蓏果蓏草木之实阳止于上故云为阍寺职主禁止为狗善守为鼠昼伏夜动艮次坎故云为黔喙之属阳元在前为坚多节阳止在上二隂承之
　　兊为泽为少女为巫为口舌为毁折为附决其于地也为刚卤为妾为羊
　　为巫巫之通神以言为说为毁折隂毁居上为附决少隂之性为刚卤兊居西方其性坚刚卤泽水之结也
　　序卦
　　有天地然后万物生焉盈天地之间者惟万物故受之以屯屯者盈也屯者物之始生也物生必蒙故受之以蒙蒙者蒙也物之稺也物稺不可不养也故受之以需需者饮食之道也饮食必有讼故受之以讼讼必有众起故受之以师师者众也众必有所比故受之以比比者比也比必有所畜故受之以小畜
　　天下顺比不畜则放臣之畜君其可无邪
　　物畜然后有礼故受之以履履而泰然后安故受之以泰
　　由我之泰致天下之泰礼其贵乎人君行礼君子进矣行礼者其德刚
　　泰者通也物不可以终通故受之以否
　　知泰必有否而兢兢勉修厥德泰可长也
　　物不可以终否故受之以同人与人同者物必归焉故受之以大有有大者不可以盈故受之以谦有大而能谦必豫故受之以豫豫必有随故受之以随以喜随人者必有事故受之以蛊蛊者事也有事而后可大故受之以临
　　天下之事至于陵夷大坏自恱豫中来豫而随随而蛊理之必然也非仁心动于内而有事于天下何以致刚阳之浸长而治道以大哉
　　临者大也物大然后可观故受之以观
　　阳德盛大天下观化
　　可观而后有所合故受之以噬嗑
　　呜呼君人而欲除大间于天下非德修于内黙有以动天下心闲固未易除矣
　　嗑者合也物不可以茍合而已故受之以贲贲者饰也致饰然后亨则尽矣故受之以剥剥者剥也物不可以终尽剥穷上反下故受之以复
　　致饰亨尽驯致于剥千万世一辙也三代而下喜文华忽敦朴略介冑恬不知变此何理哉此何理哉
　　复则不妄矣故受之以无妄有无妄然后可畜故受之以大畜
　　畜贤莫大于诚
　　物畜然后可养故受之以颐颐者养也不养则不可动故受之以大过
　　德之刚中非养莫成
　　物不可以终过故受之以坎
　　刚过于中其失必陷沈濳其刚乃能有济中其大哉
　　坎者陷也
　　坎之为卦阳虽得中二隂陷之取诸习坎中德贵大德大而后可以出险
　　陷必有所丽故受之以离离者丽也
　　阳德旣充孚于上下隂乃丽焉
　　有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错
　　嗟夫父子君臣夫妇之道不明于天下天下不流入于夷狄禽兽者几希矣嗟夫有父子君臣夫妇之名而钦之不至诚之不尽忠之不竭信之不立和之不生其与无之何异哉治道之不兴所由来久矣不有君子获用于时而得行其道风俗岂易变欤
　　夫妇之道不可以不久也故受之以恒恒者久也物不可以久居其所故受之以遯遯者退也物不可以终遯故受之以大壮物不可以终壮故受之以晋晋者进也进必有所伤故受之以明夷夷者伤也伤于外者必反其家故受之以家人
　　德之昬明自家始家道正而明家道不正而昬明德之伤不反诸家其能治乎
　　家道穷必乖故受之以睽
　　二女同居志不同行睽为卦则然家道之穷其惟好色欤先王谨礼家道日昌
　　睽者乖也乖必有难故受之以蹇蹇者难也物不可以终难故受之以解解者缓也缓必有所失故受之以损荒怠安佚乱所由生厉精为治周宣所以中兴也
　　损而不已必益故受之以益
　　损己获益天之道也行之不力徒损无益
　　益而不已必决故受之以夬
　　德盛者贤必助不决奚为
　　夬者决也决必有所遇故受之以姤姤者遇也物相遇而后聚故受之以萃萃者聚也聚而上者谓之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若长子故受之以震震者动也物不可以终动止之故受之以艮艮者止也物不可以终止故受之以渐渐者进也进必有所归故受之以归妺得其所归者必大故受之以丰
　　渐而受之以归妺归妹受之以丰贤者获进得所归治道亨大可期也必取诸归妺岂非英才迭进之象欤
　　丰者大也穷大者必失其居故受之以旅旅而无所容故受之以巽
　　乱生于治穷奢极侈致之也居丰用约非有德之君孰能行之不然耳目心志之闲鲜不为谗佞所侈惑矣
　　巽者入也入而后说之故受之以兊兊者说也说而后散之故受之以涣涣者离也物不可以终离故受之以节
　　涣离散之卦离散之初人情未通不为之节何以能久
　　节而信之故受之以中孚有其信者必行之故受之以小过有过物者必济故受之以旣济物不可穷也故受之以未济终焉
　　杂卦
　　干刚坤柔比乐师忧
　　圣人无忧乐与天下同其忧乐夫行师以除天下之害而圣人忧之何哉岂非兵凶器战危事人命至重有不可不忧者邪呜呼德失而后有师师非先王得已也
　　临观之义或与或求
　　临二阳在下四隂与之与之者在上观二阳在上四隂求之求之者在下呜呼刚德之贵于人也久矣夫
　　屯见而不失其居
　　万物盈于天地间方屯之初形色着见各以类居屯之利见侯因所居而治之也
　　蒙杂而着
　　蒙者蒙也蒙故杂而性之清明与蒙俱存蒙去而著者见矣
　　震起也艮止也
　　阳起于下而止于上万物随之
　　损益盛衰之始也
　　损自泰来益自否来盛衰之防见于损益非损则泰必有衰矣非益则否必有盛矣此易之变通而圣人所以扶治弭乱获自天之祐也
　　大畜时也无妄灾也
　　人君刚德之修健为之正是谓千载之遇此时也非人力所能为也是以君子贵逢时无妄本于自然之谓非所宜得而得非所宜有而有为无妄天实使之圣人则以为灾云
　　萃聚而升不来也谦轻而豫怠也
　　谦之失轻豫之失怠
　　噬嗑食也贲无色也兊见而巽伏也随无故也蛊则饬也剥烂也复反也晋昼也明夷诛也井通而困相遇也咸速也恒久也涣离也节止也解缓也蹇难也睽外也家人内也
　　家道乖于内睽孤见于外易始乾坤礼始敬诗始二南书始二女畏睽也其事莫不以正身正家为本尧典曰我其试哉意盖有在矣
　　否泰反其类也大壮则止遯则退也大有众也
　　贤者归则天下归之矣
　　同人亲也革去故也取新也小过过也中孚信也丰多故也亲寡旅也离上而坎下也小畜寡也履不处也需不进也讼不亲也大过颠也姤遇也柔遇刚也渐女归待男行也颐养正也旣济定也归妹女之终也未济男之穷也夬决也刚决柔也君子道长小人道忧也夬决而干成易道通矣小人之忧其必思所以害君子君子守正积德讵可一日已邪










　　紫岩易传卷九
　　钦定四库全书
　　紫岩易传卷十　　　　　宋　张浚　撰
　　读易杂记
　　甲已乙庚丙辛丁壬戊癸素问谓五天之气经歴二十八宿同分为合　太元曰一与六共宗二与七共朋三与八成友四与九同道五与五相守十干合数也一六水土数甲已为土乙庚九数乙庚为金三八十一数一水也丙辛为水四九十三数三木也丁壬为木五与五二五数二火也戊癸为火
　　自昔论河洛图书必曰河图四十五数虚五为五十与大衍数合而不知河图实五十有五数也夫大衍本之洛书而虚五至揲蓍则又用四十有九而虚一圣人用天地自然之数以立法不茍为也今考河图纵横数之皆十五而一九离坎子午位其数十二八坤艮寅申位其数十三七震兊卯酉位其数十四六巽干已亥位其数十十在中矣合之不曰五十有五而何欤
　　二　七　六
　　九　五　一
　　四　三　八
　　易九六数也而六在九中然则易九数也伏牺卦数干一坤八九也兊二艮七九也离四坎五九也震三巽六九也合之为三十六六六之数亦在中矣至文王易八卦定位乾坤之数九干三得以包坤之六坤六不得包干三震巽之数九坎离之数九艮兊之数九皆自其画推之阳为一隂为二也合之亦为三十六或曰易数九而八卦之数止于八何也曰八卦九数也独不观八卦各守其位太极居中以运动八卦而神之乎或曰然则大衍之数五十其用四十有九四十有九七七数也易何独用九哉曰十百千万盈数也天地之数五十有五圣人不取地十盈数两其五而取之贵变也大衍之数五十圣人用四十九而虚一四其十一其九而后蓍可揲大衍揲之以四用十始数也分二挂一归竒则有九以周变乎中而后四象可成八卦可定易之数九不可过也过斯亢而不能变
　　巽五　坎六　艮七　　坤　　兊　　干
　　【伏牺】　干一太极居中坤八【文王】　离　太极居中坎兊二　离三　震四　　巽　　震　　艮
　　老阳老隂数六十少阳少隂数六十卦数也六十四卦去四正为六十老阳少隂数六十四六十四卦数也盖八卦之体本一七其变为八八数八卦列而九行其中然则六十四卦四九四七之数也易以阳变
　　庄子曰其数一二三四是也此正天地十数配以五则七八九六与十数皆全矣一四二三两合之俱为五五固在其中
　　列子曰易变而为一一变而为七七变而为九至九复归一一太极也自少阳变老阳复归大衍曰复归一九复归一还淳反朴体谦用虚象也
　　甲乙壬癸乾坤纳甲也甲乙木壬癸水何以属之乾坤盖天地生成之功在木水考诸四时之运可得也圣人以生成大功归乾坤非五行所得専耳
　　七八九六为四象何也七八九六五行成数有象可见天下之象从此出也故夫七八九六火木金水象也而五土在其中一二三四得五而其象着见则是天地十数皆具四象中矣圣人非用四用十也非用十用五十有五也七八九六五十有五全数也
　　易有太极是生两仪太极一也两仪三之矣两仪不必天地凡分为二者皆两也分为二而七八九六之数成五行之象于是大着焉
　　干配甲壬坤配乙癸艮兊配丙丁坎离配戊己震巽配庚辛此纳甲法也干数一九而竒坤数二十而耦艮兊之数三四坎离之数五六震巽之数七八随十干次第而立数也甲乙乾坤之始阐于仁也壬癸乾坤之终藏于智也
　　火一土二木三金四水五为纳音元数自扬子云之子午甲已之数九丑未乙庚八寅申丙辛七夘酉丁壬六辰戌戊癸五己亥四以十干十二支配数五而数之余一火数也余二土数也余三木数也余四金数也余五水数也六十甲子立矣【火无声水灭之而成声土无声火坚之而成声水无声土激之而成声】
　　土数一金数七水数五火数三木数九为纳音正数以庚子土论之一数也甲子金七数丙子水五数戊子火三数壬子木九数各以天元立数斯得矣
　　干一九坤四六艮三兊八坎十震七巽二离五退藏数也合而为五十五十有五之数在中矣干一九合为十坤四六合为十艮震合为十巽兊合为十坎两其五为十五十也离以五数居以虚位盖天五行乎其中先天图以干之一加八卦数于其上若一与一为干一与二为夬一与三为大有一与四为大壮一与五为小畜一与六为需一与七为大畜一与八为泰自干而兊自兊而离自离而震自震而巽自巽而坎自坎而艮自艮而坤先天之象立矣故复之一交姤之一得一阳复之二交姤之二得二阳复之三交姤之三得四阳复之四交姤之四得八阳复之五交姤之五得十六阳复之上交姤之上得三十二阳其法下交而上施所谓一阳阳卦隂卦各一也画而至复之一则为阳卦三十二矣惟姤亦然
　　天数二十有五地数三十凡天地之数五十有五此天地之中数也而圣人用之何以知其然盖二三五七九合之为天数而天数不过五二四六八十合之为地数而地数不过五天地竒耦生成数总之为十五其十而为五十五复因之为五十有五自然之数皆不离于中中故变变故其道不穷圣人体道之中以用数之中故达夫消息盈虚之理明夫吉凶祸福之几审于动静避就之方其修之于身见之于行事施之于天下莫不一本于中而易道以兴卦爻自是作也
　　一其五为七十二候二其五为三十六旬三其五为二十四气用数者徃徃以五为宗
　　参天一三五而为九也两地二四而为六也三才之数两之为地三之为天亦不出乎九六故曰参天两地而数
　　七十二候干阳三十六坤隂三十六也干四其九坤六其六
　　易八卦之画干三坤六九也震五巽四九也坎五离四九也艮五兊四九也合之三十六矣
　　火用事见六庚有庚伏之节何也曰此革之时也泽金离火相息不有土以救之金其灭矣故革之彖曰革而信之信土也夫金生于已歴六庚于离火旣相且王之时非未口中之承其母养其子何以使天地生化之功不絶邪故气至未而庚金伏于土火不能害而后能裁成万物也
　　一阳数之始二隂数之始三阳数之次四隂数之次由一至九而五为数之中一阳生于子子属北方水故一为水二隂生于未未属南方火故二为火三阳生于寅寅属东方木故三为木四隂生于酉酉属西方金故四为金五阳生于辰五隂生于戌辰戌皆土故五为土【杨元素】阳为生数则隂为之成数隂为生数则阳为之成数所谓一隂一阳之谓道也
　　生成之数配于十干甲为阳木数三乙为隂木数八丙为阳火数七丁为隂火数二庚为阳金数九辛为隂金数四壬为阳水数一癸为隂水数六戊己各以五为配配于四方东南阳也甲丙乙丁其数各合而为十西北隂也庚壬辛癸其数各合而为十土居中宫分王四季戊癸之数合而为十所谓大衍之数
　　东少阳位南老阳位阳极生隂故离隂在其中西少隂位北老隂位隂极生阳故坎阳在其中【元素】
　　干之画三而震坎艮之画皆五坤之画六而巽离兊之画皆四合之为三十六分之为十八太元曰天数十八地数十八其本诸此乎
　　归竒于扐以象闰何也大衍用四十九老阳余数十有三老隂余数二十有五合之为三十八少阳余数二十有一少隂余数十有七合之亦为三十八乘以六爻之位则二百二十有八也凡术于筭者率以二百二十八为求闰之法盖自然之纪如此
　　厯法十九年为七闰七闰为一章四章为一蔀四蔀之数七十有六
　　黄帝筭法总二十有三数谓一二三四五六七八九十百千万亿兆京　垓垶【息营反】壤沟涧正载从壤已去有三等数法其下者十十变之中者万万变之上者亿亿变之
　　干九金成数也坤六土成数也乾坤之数衍错而为八卦
　　九六十五也七八亦十五也以五成之而合九六七八之生数皆为五五者数之中也
　　坎离水火以隂阳造化之中居于南北而精神之运生物之功于是出矣坎离之用在八卦最为大
　　震兊位东西长男配少女也生生化化之功终而复始隂阳相继之道也
　　先天图兊以二巽以五居干左右震以四艮以七居坤左右隂从阳阳从隂各以其性之自然也父母正位于上下而男女各以其配协成造化坎离位东西之中以运动出入之造化妙处生此夫震坎艮本坤体索干得之巽离兊本干体索坤得之隂阳相从其理然矣洪范九畴之数合之为四十五与河图配也一五行水之生数也盖五行生于水有水而后有火犹人之有精而神从之也木之着见金之坚刚土之敦实自此次第以生然则五行虽五合之水也天地浑冥之初惟水而已次二曰敬用五事敬礼也火之生数也次三曰农用八政木之生数也仁政于是行矣次四曰协用五纪稽之天道以成其性金之生数也次五曰建用皇极皇极土生数也次六曰乂用三德取水之成数而道之着见于德者也次七曰明用稽疑取火之成数而用其明以决疑也次八曰念用庶征取木之成数而用其仁以修政也次九曰向用五福威用六极取金之成数而用其信以裁断也
　　干天也寄用在坎水坤地也用在离火天之始数一一即水也地之始数二二即火也乾坤始用着在坎离吾不知乾坤之为水火乎水火之为乾坤乎气以水行块以火结云徂于天日行乎地万物以化文王之易退干进坤坎离以正上下之位不徒然也
　　坎离二卦具艮震兊巽之体然则五行之大者莫大于水火而金木土藏其中矣夫五行虽五其数则一洪范一五行一水数也而系之五行盖五行皆本于水人物之生自水中来及其死也复化而归于水为火为木为金为土次第而成在人则精神筋脉骨肉之象也若考之于天地万物莫不然矣
　　九六为乾坤之数而通变不穷予固著论以辩之矣故凡易之爻数皆用九六以尽其变易道于是行也夫九六七八合之皆为十五十五者天地人之中数皇极之道在是圣人用九六而不用七八岂非九六得数之中而能变七八得数之中而不能变邪吾以知圣人之心恶夫执中无权举一废百者也学中于圣贤者可不尽心于此哉
　　诸儒所变卦图谓自复姤自临遯自泰否变名不正矣故纷纷然持异同之论于其间也曷不曰自乾坤之一隂一阳而变至于三隂三阳乎夫乾坤成列而易行乎其中六十四卦皆乾坤错变而成以尽天下万物之理者也复姤临遯泰否之名乾坤之见于时用者安可以易道变而特归之于此数卦哉故夫不知九六之变者不可与论乾坤不知乾坤成列而易行乎其中者不可与论易乾坤者何也一隂一阳之道也系辞曰易有太极是生两仪两仪生四象四象生八卦夫子之言岂不明甚矣乎
　　一三五为九二四为六九六隂阳之生数而能变者合四九之数为三十有六合六六之数亦为三十有六然则乾坤一道耳隂阳一理耳用之于干则健为九用之于坤则顺为六若七八为隂阳之成数数穷而不能变圣人以是不用此天地万物自然之理非圣人私也彼谓夫阳道主进故九为老阳隂道主退故六为老隂岂知夫圣人所以取九六者特在夫得隂阳之生数而能变乎九六之生数五也七八之生数亦五也夫隂阳之生数无所徃而不中矣中故变变故通
　　重易立画诸儒多以数推之而其理则未明也盍不以孔子之言而正之乎系辞曰立天之道曰隂与阳立地之道曰柔与刚立人之道曰仁与义兼三才而两之故易六画而成卦分隂分阳迭用柔刚故易六位而成章呜呼尽之矣圣人明天地之中道以示天下后世使知夫得中为吉为贞过中不及中为悔为吝为凶也然而圣人所谓中非有一定之体而过与不及之间又各有中道要在明权识变不悖于天地之理不拂于天下之心所以立已所以趋时曲折合道而罔不适于中生利万物之功自此出也呜呼非潜心于圣人而私僞尽去安足与论此哉
　　文王之易六画所以明天地人之中道也伏牺三之未得为中乎是不然数始于一分为二演而为三重而为六其实皆一也三之六之一未尝不行其间一者何也中也伏牺画以象天地人之设位天阳也地隂也一隂一阳合之而未尝不中矣天刚也地柔也一刚一柔合之而未尝不中矣人生于天地间处隂阳刚柔之中故圣贤修已之学可以配天地而裁成辅相其道人其大哉曰人受天地之中以生中所固有人自弃耳然则伏牺画易中之本也文王重之中之用也
　　参伍以变错综其数何也此论卦爻之数也卦爻之数本于大衍故揲蓍布卦三而成干三而成坤因三而参之以尽其变合其数而六十四卦成七八九六数之成者也一二三四数之生者也因五而五之以尽其变合其数而老阳少阳老隂少隂迭相为用三百八十四爻具通其变而隂阳之运于天地者可得而稽矣故曰遂成天地之文极其数而隂阳之着于万物者可得而考矣故曰遂定天下之象参之伍之所以肇数也错之综之所以成变也变者数之始数者变之终其实一也河图天地自然之数伏牺未作易已有是数矣其后文王以八卦配之得无义乎夫河图五位其中此太极也六为干父道用事七为兊八为艮九为离盖隂阳造化之理自少而中也至九复变为一坎配于离而生生不穷矣于是二为坤三为震四为巽母道复用事震巽生长万物而防归于太极之五终终始始迭运无穷其理岂不至微至妙哉
　　河图四正及中皆阳数经之也四维皆隂数纬之也阳数専于东北而备于西南
　　甲巳化土木克土而土之气达乙庚化金金克木而金之用利丙辛化水火克金而水以生也盖阳火克隂金然后金得其融结成体丁壬化木水克火而木以生也戊癸化火土克水而火以盛也
　　杂记乾坤说
　　其唯圣人乎知进退存亡而不失其正者其惟圣人乎干上之元所知者进而已存而已得而已晏然自谓如日当中而恣情悖理无不至是为失其正圣人知进有退之道存有亡之道得有失之道兢兢业业谨守厥中使不至亢于正得以后世承之天下可常治而百其也圣人知几以中止亢吁处干上之位有必悔之理而非圣人不可以变悔为吉也
　　知至至之可与几也知终终之可与存义也　知德业以进修必大干干夕惕若厉而勉之曰可与几几者道之微谓可以尽干之道也若夫居下卦之上而身履干德义有不得一朝安处者矣惟干干夕惕若谨守臣道不敢少逾于礼曰可与存义存君之大义云耳干六爻皆君道而爻尽变则又有君臣之训若二五之水流湿火就躁云从龙风从虎君臣事也
　　乾元者始而亨者也利贞者性情也干始能以美利利天下不言所利大矣哉何谓也　元亨利贞虽曰四德其实一也分为四德合之毕归于干其在五行金木水火象也金木水火皆本乎土之一气故曰其实一也圣人明为之训曰乾元者始而亨者也是亨在元中元实该乎亨利贞者性情也是利贞为元之动静而元又该夫利贞何以谓利贞为元之动静利情也动也贞性也静也利以成物贞以止物独不观四时乎利成物于秋贞止物于冬一动一静乾元之德以大而复归于元矣元以利物为大此天地之心亨通之贞止之皆以成其利故曰干始能以美利利天下不言所利大矣哉圣人释利贞必曰性情者教学者以利物之功俾知所适从也夫性静情动情动所以利物而动不以贞反以害物必也修性之静然后情动于外者无不当物蒙其利故贞之于冬亨之于夏利之于秋元之功也学者法乾元之功欲以利物宜善用其贞
　　初九潜龙勿用　干用皆龙天一之水为潜阳生于一中和之气方萌于中静以养之所以大其德也舜之居深山傅之筑伊之耕吕之钓顔之陋巷皆勿用也而舜正得干初象吁岂独圣贤行身为然哉人之养生而不知干精神莫之全一矣
　　潜龙勿用阳在下也　初九曰潜龙勿用何谓也子曰龙德而隐者也不易乎世不成乎名遯世无闷不见是而无闷乐则行之忧则违之乎其不可拔潜龙也潜龙勿用下也　潜龙勿用阳气潜藏　君子以成德为行日可见之行也潜之为言也隐而未见行而未成是以君子勿用也
　　九二见龙在田利见大人　自一而二干德着见惟存其诚化以之行利见大人可以兴事造业而大有为于天下也一动而二为见处下卦中为田三画其天地人象二地数也舜三徙成都在田也
　　见龙在田德施普也　九二曰见龙在田利见大人何谓也子曰龙德而正中者也庸言之信庸行之谨闲邪存其诚善世而不伐德博而化易曰见龙在田利见大人君德也　见龙在田时舍也　见龙在田天下文明君子学以聚之问以辩之寛以居之仁以行之易曰
　　见龙在田利见大人君德也
　　九三君子终日干干夕惕若厉无咎　体刚用谦以大德业法天之时其健不已三在六位为人在时为辰其数十二终日也以干承干干干也数至三而变夕惕若惧不合于天也厉无咎有为不可易也
　　终日干干反复道也　九三曰君子终日干干夕惕若厉无咎何谓也子曰君子进德修业忠信所以进德也修辞立其诚所以居业也知至至之可与几也知终终之可与存义也是故居上位而不骄在下位而不忧故干干因其时而惕虽危无咎矣　终日干干行事也终日干干与时偕行　九三重刚而不中上不在天下不在田故干干因其时而惕虽危无咎矣
　　九四或跃在渊无咎　动以趋时动不妄动圣贤之心本以利物乾卦体实为天一之水生成数四应初而动上下进退惟恐失时勉德业之为趋事功之防四其志也
　　或跃在渊进无咎也　九四曰或跃在渊无咎何谓也子曰上下无常非为邪也进退无常非离羣也君子进德修业欲及时也故无咎　或跃在渊自试也　或跃在渊乾道乃革　九四重刚而不中上不在天下不在田中不在人故或之或之者疑之也故无咎　九五飞龙在天利见大人　居中守正德与天同天下乐推其变莫测圣人得时一德者应
　　飞龙在天大人造也　九五曰飞龙在天利见大人何谓也子曰同声相应同气相求水流湿火就燥云从龙风从虎圣人作而万物覩本乎天者亲上本乎地者亲下则各从其类也　飞龙在天上治也　飞龙在天乃位乎天德　夫大人者与天地合其德与日月合其明与四时合其序与鬼神合其吉凶先天而天弗违后天而奉天时天且弗违而况于人乎况于鬼神乎
　　上九亢龙有悔用九见羣龙无首吉　数变至九而穷变而通之复归于一圣人之难也必复其心复其性以复于道然后能不亢是以自后而人先之自下而人高之
　　亢龙有悔盈不可久也用九天德不可为首也　上九曰亢龙有悔何谓也子曰贵而无位髙而无民贤人在下位而无辅是以动而有悔也　亢龙有悔穷之灾也乾元用九天下治也　亢龙有悔与时偕极乾元用九乃见天则　亢之为言也知进而不知退知存而不知亡知得而不知丧其惟圣人乎知进退存亡而不失其正者其惟圣人乎
　　不易乎世不成乎名遯世无闷不见是而无闷　一而不变不易乎世也静而复本不成乎名也不为世移不为名迁潜养其一与道为居故遯世不见知不屑屑于心夫君子求知于天何闷之为
　　乐则行之忧则违之　有可乐之道无可忧之事道与事之判也久矣阳一为乐隂二为忧
　　君子以成德为行　德成于内而后行着于外
　　庸言之信庸行之谨　言行德之符君子养德于一动以渉世其言行足以格化云庸者常也言行之常不失信谨自然之符耳
　　君子学以聚之问以辩之寛以居之仁以行之　博学以穷天下之理审问以求圣贤之中寛足以得众仁足以利物君德于是着矣故夫学问所以求诸已也寛仁所以施诸人也四者一不备皆不能以有化时舍也君子德成而动以时
　　或跃在渊乾道乃革　龙蟠于渊养其静也或跃而动其势必变在田出而着见也在渊则利泽将施矣同声相应同气相求水流湿火就燥云从龙风从虎水火以气求风云以声应水之于湿火之于燥以相制为用君臣交修之道也云之于龙风之于虎以相感为用君臣防遇之道也五土数也二火数也
　　乾元用九乃见天则　天则之行未尝有过惟其中而已圣人用九岂非存之以中哉聪明圣智而持以谦崇髙博大而守以约用九之道也
　　君子以自强不息　其不息者何事亦曰强于为善而已矣夫天运以健生利之德于是乎着君子遇时恵泽之及乎天下何可息也
　　九四或跃在渊无咎　德业俱进而存身至静之地文王在岐心则然也
　　九二见龙在田【至】君德也　君德以正中为本惟正中则无所不通而顺合天人之心正中何为而德哉其本起于言行之微其效着于家形于国行于天下故夫言信行谨君德以成闲邪存诚求诸内以养其德也善世不伐有诸外而用以谦也如是则德博而化矣
　　君子以自强不息　天行之大者莫如日月日月以健故其行不息其行不息故其明不息君子法天其自强如之何亦曰强于为善以充其生利万物之心而已夫鸡鸣而起孜孜为善舜之徒也舜惟自强于善天下均得其生鸡鸣而起孜孜为利跖之徒也跖惟自暴自弃而果于为不善故天下均不得其生大哉干乎以生物为大而君子勉之一身至诚之道足以配干其用大矣夫
　　干九三不言龙九三位人道龙之在人变化不测不可以象见
　　终日干干夕惕若厉无咎　君子法干之不息以充其德其所干干者何事德业之道修而已故能体干在我动罔非干正念旣存邪志自去德积于身而业成于外呜呼盛矣
　　干九三独曰人事知干一为天干二为地干三为人若夫干之四则非人矣故曰上不在天下不在田中不在人
　　君子体仁足以长人嘉防足以合礼利物足以和义贞固足以干事　体仁则与仁为一全体在仁人谁不信服故足以长人嘉防则仁义礼知充塞于心动无不当理矣故足以合礼义以制物而所主在利义其有不和知以建功而所守在贞事其有不干干者何事之所自立也和者何义无不得其宜也
　　君子以厚德载物何也　善论大臣者必曰力量何如非力固不足以任天下之重而所以养成其力量者在厚德而已矣德何为而厚乎曰至谦至恭至虚至正德之所以厚也若是也天与之人说之合天人之助以立乎人之朝其于在物也何有坤体柔顺谦恭虚正所自生也君子法之以厚其德庄子曰水之积也不厚则其负大舟也无力风之积也不厚则其负大翼也无力厚其贵乎
　　先迷后得主　说者谓君唱臣和先之则迷信是说也君唱而非其道从而随之可乎先迷者何谓夫道未合诚未恪而区区然强之以难从行其所不可行君胡为而信之天下胡为而化之将身之不能保何以恵利天下也故曰先迷失道后顺得常孟子曰一正君而国定惧先迷也君正而顺可行矣
　　西南得朋乃与类行东北丧朋乃终有庆　君造始臣代终率朋类以竭力于下而功则归之君代终之道也故夫丧朋者非谓絶朋类而不用也
　　初六履霜坚氷至　初六姤之一隂也一隂方生已有氷坚之渐岂非其势旣盛其事必至哉甚矣夫小人之不可用事于内而恃之以为心腹也彼其得君于内是将变乱是非以邪害正驯至无疑矣夫人君不善之心生则不善之言入不善之言入则不善之人至应捷影响不约而合一气之所召一声之所感也有天下者诚能慎其心术之微无使流入于不善小人何自而投间乘隙以幸其得用乎圣人于坤之初六丁宁训告甚严且曰积善之家必有余庆积不善之家必有余殃以明坚氷之祸本自夫所积善不善之间而臣子之为大恶者实由夫君父之心有以启而致之于先也不然彼安得而在吾君之左右以养成其病以窃盗其柄邪诗云战战兢兢如临深渊如履薄氷亦有意夫使知辩之于早者也
　　六二直方大不习无不利　坤有静厚之德而六二得中于内所养博大矣故动而见于事业其直可以上通于天其方可以下法于地直自敬来虽闇室不欺也方自义来虽死生不变也吁为臣若此安有欺天卖国之事哉事业之大复何疑也
　　不习无不利　君子以敬义而行乎内外其设施举措罔不契合于天人之心矣何所疑而复习之邪一为仁二为义二火数为敬
　　六三含章可贞或从王事无成有终　书曰尔有嘉谋嘉猷则入告尔后于内尔乃顺之于外曰斯谋斯猷惟我后之徳古人非徒为谦谨之末节也道不通于君君心未信之而欲急急然行其道于外难乎格化矣坤六三之含章盖守臣道之贞而欲推其美而告之君使君心感悟而自行之吾知谨守臣职以从于王事而已大臣诸侯之事也故曰隂虽有美含之以从王事弗敢成也如是则利泽及于天下万物而其智光大矣周公之告君陈亦曰臣人咸若时惟良显哉其以是夫
　　六四括囊无咎无誉　坤臣道也六五得人臣正位而四为未得位得时者否泰之分系乎四之用否其责任甚大进而至五则为事业有不可掩者矣括囊盖内充其德静以待时之义汉儒乃以囊括不言为训岂不陋哉坤在内为括囊孔子释之曰盖言谨也谨于养德谨于正也
　　论乾坤刚柔
　　刚阳也健也君子也柔隂也顺也小人也然则坤何以取于纯柔哉曰乾坤之刚柔刚柔之中也刚柔之正也刚柔之见于用者也诸儒之论刚柔则失之矣夫君道主刚而其动也用柔故干动则为坤矣臣道主柔而其动也用刚故坤动则为干矣故夫必欲修德必欲立政必欲逺声色必欲去小人必欲配帝王必欲定社稷必欲安民人必欲服四夷干之刚也君得之于内而主断者也至于礼臣下下贤才懐中国抚四邻爱百姓恤孤寡贱刑贵德舍己从人其动莫非柔矣恭钦之诚若天威临之不敢唱始不敢先事谨礼法循分守安进退守职业坤之柔也臣得之于内而有承者也至于犯顔逆防躯致命可以托六尺之孤可以百里之命可杀不可辱可困不可使为不义持忠义之大训弭患难于当时断大计定大疑正色立朝华夷詟服其动莫非刚矣故夫善观易者必观刚柔之中而究其所以用则六十四卦三百八十四爻之或得或失或悔或吝或吉或凶可以类推矣故夫不知刚柔之中正与夫见于用者不可与言易也
　　论九六
　　九六之为老阳老隂何也变也九六何以能变曰一三五合之为九阳之生数也二四合之为六隂之生数也九六为隂阳生数之极是曰老隂老阳若七八则隂阳之数不纯莫之能变矣故夫数备于三中于六究于九九可以兼六【见乾坤之画】而六不可以兼九若其变则相通而不穷焉四九三十六也六六亦三十六也九六之数总之则一变之则通非若七八之不可一而通也然则老隂老阳云者取其隂阳生数之纯而通变也
　　健顺动入陷丽止说八卦之所以生利万物而见于其性者然也坎之为陷何取于易乎曰坎以干一阳而变乎坤二隂之间阳养其中以陷乎险非真陷也中微则陷中养则出八卦坎离之用最大自坎而艮自艮而震中动以利生物之功着矣用不亦大哉故干位西北养中于坎动化流出天地无为功成焉
　　无妄灾也明夷诛也
　　圣人于二卦何辞之严且切欤曰无妄不以贞是其动也非有利天下心适足以害天下获罪于天大矣故曰灾若夫明夷而伤其明虽在君位有可诛之道孟子曰闻诛一夫纣矣未闻弑君也吁人君安可忽逆耳之论自伤其明德哉
　　君子之道或出或处或黙或语二人同心其利断金同心之言其臭如兰何也
　　以象考之五在外二在内出处不同也五以阳动二以隂静语黙不同也而二五各得中位有中直之道故曰同心金乾象也变而为离曰断金且互体有兊毁象断之义也互兊为言互巽巽洁齐为曰其臭如兰夫二五有中直相与象三四间之三伏戎四乘墉其包藏恃险之心将流毒于天下而二五中直之道足以消其强梗制其坚悍使天下卒以安静而措天下于无事之域诚之所格者大矣故曰二人同心其利断金若夫同心之言其臭如兰则号施令而民恱怿之象德言之足以感动于人心也不然易之为易将无所见于实用而圣人系易之辞徒为空言而已
　　圣人以此洗心退藏于宻吉凶与民同患何也
　　蓍卦爻告人以吉凶之道着矣备矣如是而吉如是而凶如是而可以避凶如是而可以趋吉用静用作不可以有违也小贞大贞不可以有常也过中得中不可以有差也若是者固非一事矣圣人何营营思虑其间哉一念之私毫髪不起于胷中而退藏于至虚至公至正之地为其所当为行其所当行施为动静固不可易而天下蒙其恵利焉是其所以与民同患也且凶固圣人所甚忧矣而吉何为而与民同患曰天下之难常生于治安吉之同患又有大于忧圣人之忧天下岂一日而忘之哉诗曰上天之载云云退藏于宻文王尽之矣
　　周流六虚何也
　　六位惟变所适而本无定体者也故继之曰上下无常刚柔相易不可为典要惟变所适易道犹太虚圣人兼三才而两之以六画尽其变而太虚不易之理于是乎不可逃生利万物之功无余蕴矣
　　履德之基谦德之柄复德之本
　　履者坤之少隂三索干于内而成卦者也夫干父道也少隂之于父也说而诚此君子至诚以法天之学也谦者干之少阳三索坤于内而成卦者也夫坤母道也少阳之于母也止而顺此君子至止以法地之学也君子之学法天地然后能复其性以反于初利物功用于是兴矣故复之为卦一阳动乎五隂之下至静之中生万物其利岂不大哉君子诚正之学功成于是用着于是
　　一隂一阳之谓道继之者善也成之者性也
　　一隂一阳非谓隂阳相配也道之在隂亦一在阳亦一曰一隂一阳一者何也中也中者何也无不通无不当无不正也道之在隂阳无不得其中生利万物之功则日兴也继之者善凡人为不善者皆非道也古之论君人者必曰有道无道云其善不善之间欤成之者性性本具道人自离之修其性则全于道而无不善矣子思之中庸明此者也洪范皇极陈此者也
　　和顺于道德而理于义穷理尽性以至于命
　　自道术为天下裂诸子百家之书纷然并出言天者主于虚无言道者弃夫仁义言俭者不知约之以礼言刑者不知本之以德为己者不知有人为人者不知有己道德之中于斯失之圣人作易本诸心体诸天通诸神着诸用无徃而不得其中故能和顺道德而天人之道罔不协备用之于一身一身得其宜用之一家一家得其宜用之天下天下得其宜纎悉小大一一有伦为用妙矣象数旣立天下之理于是而穷卦爻旣成天下之性于是而尽从之而吉违之而凶顺之而福逆之而祸吾不知天命之为易易之为天命也至于命易于是无余蕴学者学易学此而已矣始于穷理终于尽性命固在我孔子五十知天命惟孔子能体易
　　大畜时也无妄灾也
　　圣人之言有不穷之意为天下后世士君子之训甚厚也大畜羣阳得路以升进于上盖有刚德之君臣干刚在内而能用柔以来天下之贤圣人断然曰时谓夫君臣遇合决非偶然有天数存于其间圣人所以立天道也若夫无妄而曰灾匪徒有眚固灾也刚自外也其动虽贞吊民伐罪所残害多然则汤武之师其出于不得已乎其圣人之所未甚深许乎谓无妄为灾圣人所以立人道也
　　谦轻而豫怠也
　　谦之失在轻豫之失在怠圣人正救其失而谦之德豫之功益光大矣














　　紫岩易传卷十
　　紫岩易传跋
　　曽王父忠献公潜心于易尝为之传前后两着稿亲题第二稿云此本改正处极多绍兴戊寅四月六日某书始为定本矣献之顷尝缮录之附以读易杂説通为十卷藏之于家忠献尝为屏山刘公书云无他用心惟静黙体道卒究圣人心法又答澹庵胡公书云杜门亦惟圣贤之道是求夫求而得之者其在是矣惜其传之未广朅来春陵刻于郡斋与学者共之








